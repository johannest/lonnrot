  Ensimmäinen runo

  Mieleni minun tekevi,
  aivoni ajattelevi
  lähteäni laulamahan,
  saa'ani sanelemahan,
  sukuvirttä suoltamahan,
  lajivirttä laulamahan.
  Sanat suussani sulavat,
  puhe'et putoelevat,
  kielelleni kerkiävät,
  hampahilleni hajoovat.
  Veli kulta, veikkoseni,
  kaunis kasvinkumppalini!
  Lähe nyt kanssa laulamahan,
  saa kera sanelemahan
  yhtehen yhyttyämme,
  kahta'alta käytyämme!
  Harvoin yhtehen yhymme,
  saamme toinen toisihimme
  näillä raukoilla rajoilla,
  poloisilla Pohjan mailla.
  Lyökämme käsi kätehen,
  sormet sormien lomahan,
  lauloaksemme hyviä,
  parahia pannaksemme,
  kuulla noien kultaisien,
  tietä mielitehtoisien,
  nuorisossa nousevassa,
  kansassa kasuavassa:
  noita saamia sanoja,
  virsiä virittämiä
  vyöltä vanhan Väinämöisen,
  alta ahjon Ilmarisen,
  päästä kalvan Kaukomielen,
  Joukahaisen jousen tiestä,
  Pohjan peltojen periltä,
  Kalevalan kankahilta.
  Niit' ennen isoni lauloi
  kirvesvartta vuollessansa;
  niitä äitini opetti
  väätessänsä värttinätä,
  minun lasna lattialla
  eessä polven pyöriessä,
  maitopartana pahaisna,
  piimäsuuna pikkaraisna.
  Sampo ei puuttunut sanoja
  eikä Louhi luottehia:
  vanheni sanoihin sampo,
  katoi Louhi luottehisin,
  virsihin Vipunen kuoli,
  Lemminkäinen leikkilöihin.
  Viel' on muitaki sanoja,
  ongelmoita oppimia:
  tieohesta tempomia,
  kanervoista katkomia,
  risukoista riipomia,
  vesoista vetelemiä,
  päästä heinän hieromia,
  raitiolta ratkomia,
  paimenessa käyessäni,
  lasna karjanlaitumilla,
  metisillä mättähillä,
  kultaisilla kunnahilla,
  mustan Muurikin jälessä,
  Kimmon kirjavan keralla.
  Vilu mulle virttä virkkoi,
  sae saatteli runoja.
  Virttä toista tuulet toivat,
  meren aaltoset ajoivat.
  Linnut liitteli sanoja,
  puien latvat lausehia.
  Ne minä kerälle käärin,
  sovittelin sommelolle.
  Kerän pistin kelkkahani,
  sommelon rekoseheni;
  ve'in kelkalla kotihin,
  rekosella riihen luoksi;
  panin aitan parven päähän
  vaskisehen vakkasehen.
  Viikon on virteni vilussa,
  kauan kaihossa sijaisnut.
  Veänkö vilusta virret,
  lapan laulut pakkasesta,
  tuon tupahan vakkaseni,
  rasian rahin nenähän,
  alle kuulun kurkihirren,
  alle kaunihin katoksen,
  aukaisen sanaisen arkun,
  virsilippahan viritän,
  kerittelen pään kerältä,
  suorin solmun sommelolta?
  Niin laulan hyvänki virren,
  kaunihinki kalkuttelen
  ruoalta rukihiselta,
  oluelta ohraiselta.
  Kun ei tuotane olutta,
  tarittane taarivettä,
  laulan suulta laihemmalta,
  vetoselta vierettelen
  tämän iltamme iloksi,
  päivän kuulun kunniaksi,
  vaiko huomenen huviksi,
  uuen aamun alkeheksi.

  Noin kuulin saneltavaksi,
  tiesin virttä tehtäväksi:
  yksin meillä yöt tulevat,
  yksin päivät valkeavat;
  yksin syntyi Väinämöinen,
  ilmestyi ikirunoja
  kapehesta kantajasta,
  Ilmattaresta emosta.
  Olipa impi, ilman tyttö,
  kave luonnotar korea.
  Piti viikoista pyhyyttä,
  iän kaiken impeyttä
  ilman pitkillä pihoilla,
  tasaisilla tanterilla.
  Ikävystyi aikojansa,
  ouostui elämätänsä,
  aina yksin ollessansa,
  impenä eläessänsä
  ilman pitkillä pihoilla,
  avaroilla autioilla.
  Jop' on astuiksen alemma,
  laskeusi lainehille,
  meren selvälle selälle,
  ulapalle aukealle.
  Tuli suuri tuulen puuska,
  iästä vihainen ilma;
  meren kuohuille kohotti,
  lainehille laikahutti.
  Tuuli neittä tuuitteli,
  aalto impeä ajeli
  ympäri selän sinisen,
  lakkipäien lainehien:
  tuuli tuuli kohtuiseksi,
  meri paksuksi panevi.
  Kantoi kohtua kovoa,
  vatsantäyttä vaikeata
  vuotta seitsemän satoa,
  yheksän yrön ikeä;
  eikä synny syntyminen,
  luovu luomatoin sikiö.
  Vieri impi veen emona.
  Uipi iät, uipi lännet,
  uipi luotehet, etelät,
  uipi kaikki ilman rannat
  tuskissa tulisen synnyn,
  vatsanvaivoissa kovissa;
  eikä synny syntyminen,
  luovu luomatoin sikiö.
  Itkeä hyryttelevi;
  sanan virkkoi, noin nimesi:
  "Voi poloinen, päiviäni,
  lapsi kurja, kulkuani!
  Jo olen joutunut johonki:
  iäkseni ilman alle,
  tuulen tuuiteltavaksi,
  aaltojen ajeltavaksi
  näillä väljillä vesillä,
  lake'illa lainehilla!
  "Parempi olisi ollut
  ilman impenä eleä,
  kuin on nyt tätä nykyä
  vierähellä veen emona:
  vilu tääll' on ollakseni,
  vaiva värjätelläkseni,
  aalloissa asuakseni,
  veessä vierielläkseni.
  "Oi Ukko, ylijumala,
  ilman kaiken kannattaja!
  Tule tänne tarvittaissa,
  käy tänne kutsuttaessa!
  Päästä piika pintehestä,
  vaimo vatsanvääntehestä!
  Käy pian, välehen jou'u,
  välehemmin tarvitahan!"
  Kului aikoa vähäisen,
  pirahteli pikkaraisen.
  Tuli sotka, suora lintu;
  lenteä lekuttelevi
  etsien pesän sijoa,
  asuinmaata arvaellen.
  Lenti iät, lenti lännet,
  lenti luotehet, etelät.
  Ei löyä tiloa tuota,
  paikkoa pahintakana,
  kuhun laatisi pesänsä,
  ottaisi olosijansa.
  Liitelevi, laatelevi;
  arvelee, ajattelevi:
  "Teenkö tuulehen tupani,
  aalloillen asuinsijani?
  Tuuli kaatavi tupasen,
  aalto vie asuinsijani."
  Niin silloin ve'en emonen,
  veen emonen, ilman impi,
  nosti polvea merestä,
  lapaluuta lainehesta
  sotkalle pesän sijaksi,
  asuinmaaksi armahaksi.
  Tuo sotka, sorea lintu,
  liiteleikse, laateleikse.
  Keksi polven veen emosen
  sinerväisellä selällä;
  luuli heinämättähäksi,
  tuoreheksi turpeheksi.
  Lentelevi, liitelevi,
  päähän polven laskeuvi.
  Siihen laativi pesänsä,
  muni kultaiset munansa:
  kuusi kultaista munoa,
  rautamunan seitsemännen.
  Alkoi hautoa munia,
  päätä polven lämmitellä.
  Hautoi päivän, hautoi toisen,
  hautoi kohta kolmannenki.
  Jopa tuosta veen emonen,
  veen emonen, ilman impi,
  tuntevi tulistuvaksi,
  hipiänsä hiiltyväksi;
  luuli polvensa palavan,
  kaikki suonensa sulavan.
  Vavahutti polveansa,
  järkytti jäseniänsä:
  munat vierähti vetehen,
  meren aaltohon ajaikse;
  karskahti munat muruiksi,
  katkieli kappaleiksi.
  Ei munat mutahan joua,
  siepalehet veen sekahan.
  Muuttuivat murut hyviksi,
  kappalehet kaunoisiksi:
  munasen alainen puoli
  alaiseksi maaemäksi,
  munasen yläinen puoli
  yläiseksi taivahaksi;
  yläpuoli ruskeaista
  päivöseksi paistamahan,
  yläpuoli valkeaista,
  se kuuksi kumottamahan;
  mi munassa kirjavaista,
  ne tähiksi taivahalle,
  mi munassa mustukaista,
  nepä ilman pilvilöiksi.
  Ajat eellehen menevät,
  vuoet tuota tuonnemmaksi
  uuen päivän paistaessa,
  uuen kuun kumottaessa.
  Aina uipi veen emonen,
  veen emonen, ilman impi,
  noilla vienoilla vesillä,
  utuisilla lainehilla,
  eessänsä vesi vetelä,
  takanansa taivas selvä.
  Jo vuonna yheksäntenä,
  kymmenentenä kesänä
  nosti päätänsä merestä,
  kohottavi kokkoansa.
  Alkoi luoa luomiansa,
  saautella saamiansa
  selvällä meren selällä,
  ulapalla aukealla.
  Kussa kättä käännähytti,
  siihen niemet siivoeli;
  kussa pohjasi jalalla,
  kalahauat kaivaeli;
  kussa ilman kuplistihe,
  siihen syöverit syventi.
  Kylin maahan kääntelihe:
  siihen sai sileät rannat;
  jaloin maahan kääntelihe:
  siihen loi lohiapajat;
  pä'in päätyi maata vasten:
  siihen laitteli lahelmat.
  Ui siitä ulomma maasta,
  seisattelihe selälle:
  luopi luotoja merehen,
  kasvatti salakaria
  laivan laskemasijaksi,
  merimiesten pään menoksi.
  Jo oli saaret siivottuna,
  luotu luotoset merehen,
  ilman pielet pistettynä,
  maat ja manteret sanottu,
  kirjattu kivihin kirjat,
  veetty viivat kallioihin.
  Viel' ei synny Väinämöinen,
  ilmau ikirunoja.
  Vaka vanha Väinämöinen
  kulki äitinsä kohussa
  kolmekymmentä keseä,
  yhen verran talviaki,
  noilla vienoilla vesillä,
  utuisilla lainehilla.
  Arvelee, ajattelevi,
  miten olla, kuin eleä
  pimeässä piilossansa,
  asunnossa ahtahassa,
  kuss' ei konsa kuuta nähnyt
  eikä päiveä havainnut.
  Sanovi sanalla tuolla,
  lausui tuolla lausehella:
  "Kuu, keritä, päivyt, päästä,
  otava, yhä opeta
  miestä ouoilta ovilta,
  veräjiltä vierahilta,
  näiltä pieniltä pesiltä,
  asunnoilta ahtahilta!
  Saata maalle matkamiestä,
  ilmoillen inehmon lasta,
  kuuta taivon katsomahan,
  päiveä ihoamahan,
  otavaista oppimahan,
  tähtiä tähyämähän!"
  Kun ei kuu kerittänynnä
  eikä päivyt päästänynnä,
  ouosteli aikojansa,
  tuskastui elämätänsä:
  liikahutti linnan portin
  sormella nimettömällä,
  lukon luisen luikahutti
  vasemmalla varpahalla;
  tuli kynsin kynnykseltä,
  polvin porstuan ovelta.
  Siitä suistui suin merehen,
  käsin kääntyi lainehesen;
  jääpi mies meren varahan,
  uros aaltojen sekahan.
  Virui siellä viisi vuotta,
  sekä viisi jotta kuusi,
  vuotta seitsemän, kaheksan.
  Seisottui selälle viimein,
  niemelle nimettömälle,
  manterelle puuttomalle.
  Polvin maasta ponnistihe,
  käsivarsin käännältihe.
  Nousi kuuta katsomahan,
  päiveä ihoamahan,
  otavaista oppimahan,
  tähtiä tähyämähän.
  Se oli synty Väinämöisen,
  rotu rohkean runojan
  kapehesta kantajasta,
  Ilmattaresta emosta.

  Toinen runo

  Nousi siitä Väinämöinen
  jalan kahen kankahalle
  saarehen selällisehen,
  manterehen puuttomahan.
  Viipyi siitä vuotta monta,
  aina eellehen eleli
  saaressa sanattomassa,
  manteressa puuttomassa.
  Arvelee, ajattelevi,
  pitkin päätänsä pitävi:
  kenpä maita kylvämähän,
  toukoja tihittämähän?
  Pellervoinen, pellon poika,
  Sampsa poika pikkarainen,
  sep' on maita kylvämähän,
  toukoja tihittämähän!
  Kylvi maita kyyhätteli,
  kylvi maita, kylvi soita,
  kylvi auhtoja ahoja,
  panettavi paasikoita.
  Mäet kylvi männiköiksi,
  kummut kylvi kuusikoiksi,
  kankahat kanervikoiksi,
  notkot nuoriksi vesoiksi.
  Noromaille koivut kylvi,
  lepät maille leyhke'ille,
  tuomet kylvi tuorehille,
  raiat maille raikkahille,
  pihlajat pyhille maille,
  pajut maille paisuville,
  katajat karuille maille,
  tammet virran vieremille.
  Läksi puut ylenemähän,
  vesat nuoret nousemahan.
  Kasvoi kuuset kukkalatvat,
  lautui lakkapäät petäjät.
  Nousi koivupuut noroilla,
  lepät mailla leyhke'illä,
  tuomet mailla tuorehilla,
  katajat karuilla mailla,
  katajahan kaunis marja,
  tuomehen hyvä he'elmä.
  Vaka vanha Väinämöinen
  kävi tuota katsomahan
  Sampsan siemenen aloa,
  Pellervoisen kylvämiä.
  Näki puut ylenneheksi,
  vesat nuoret nousneheksi;
  yks' on tammi taimimatta,
  juurtumatta puu Jumalan.
  Heitti herjan valloillensa,
  olevillen onnillensa;
  vuotti vielä yötä kolme,
  saman verran päiviäki.
  Kävi siitä katsomahan
  viikon päästä viimeistäki:
  ei ole tammi kasvanunna,
  juurtununna puu Jumalan.
  Niin näkevi neljä neittä,
  viisi veen on morsianta.
  Ne oli nurmen niitännässä,
  kastekorren katkonnassa
  nenässä utuisen niemen,
  päässä saaren terhenisen;
  mink' on niitti, sen haravoi,
  kaikki karhille veteli.
  Tulipa merestä Tursas,
  uros aalloista yleni.
  Tunki heinäset tulehen,
  ilmivalkean väkehen;
  ne kaikki poroksi poltti,
  kypeniksi kyyetteli.
  Tuli tuhkia läjänen,
  koko kuivia poroja.
  Saip' on siihen lemmen lehti,
  lemmen lehti, tammen terho,
  josta kasvoi kaunis taimi,
  yleni vihanta virpi;
  nousi maasta mansikkaisna,
  kasvoi kaksihaarukkaisna.
  Ojenteli oksiansa,
  levitteli lehviänsä.
  Latva täytti taivahalle,
  lehvät ilmoille levisi:
  piätti pilvet juoksemasta,
  hattarat hasertamasta,
  päivän peitti paistamasta,
  kuuhuen kumottamasta.
  Silloin vanha Väinämöinen
  arvelee, ajattelevi:
  oisko tammen taittajata,
  puun sorean sortajata?
  Ikävä inehmon olla,
  kamala kalojen uia
  ilman päivän paistamatta,
  kuuhuen kumottamatta.
  Ei ole sitä urosta
  eikä miestä urheata,
  joka taisi tammen kaata,
  satalatvan langettoa.
  Siitä vanha Väinämöinen
  itse tuon sanoiksi virkki:
  "Kave äiti, kantajani,
  luonnotar, ylentäjäni!
  Laitapa ve'en väkeä
  - veessä on väkeä paljo -
  tämä tammi taittamahan,
  puu paha hävittämähän
  eestä päivän paistavaisen,
  tieltä kuun kumottavaisen!"
  Nousipa merestä miesi,
  uros aallosta yleni.
  Ei tuo ollut suuren suuri
  eikä aivan pienen pieni:
  miehen peukalon pituinen,
  vaimon vaaksan korkeuinen.
  Vaski- oli hattu hartioilla,
  vaskisaappahat jalassa,
  vaskikintahat käessä,
  vaskikirjat kintahissa,
  vaskivyöhyt vyölle vyötty,
  vaskikirves vyön takana:
  varsi peukalon pituinen,
  terä kynnen korkeuinen.
  Vaka vanha Väinämöinen
  arvelee, ajattelevi:
  on miesi näkemiänsä,
  uros silmänluontiansa,
  pystyn peukalon pituinen,
  härän kynnen korkunainen!
  Siitä tuon sanoiksi virkki,
  itse lausui, noin nimesi:
  "Mi sinä olet miehiäsi,
  ku, kurja, urohiasi?
  Vähän kuollutta parempi,
  katonutta kaunihimpi!"
  Sanoi pikku mies merestä,
  uros aallon vastaeli:
  "Olen mie mokoma miesi,
  uros pieni, veen väkeä.
  Tulin tammen taittamahan,
  puun murskan murentamahan."
  Vaka vanha Väinämöinen
  itse tuon sanoiksi virkki:
  "Ei liene sinua luotu,
  eipä luotu eikä suotu
  ison tammen taittajaksi,
  puun kamalan kaatajaksi."
  Sai toki sanoneheksi;
  katsahtavi vielä kerran:
  näki miehen muuttunehen,
  uuistunehen urohon!
  Jalka maassa teutaroivi,
  päähyt pilviä pitävi;
  parta on eessä polven päällä,
  hivus kannoilla takana;
  syltä oli silmien välitse,
  syltä housut lahkehesta,
  puoltatoista polven päästä,
  kahta kaation rajasta.
  Hivelevi kirvestänsä,
  tahkaisi tasatereä
  kuutehen kovasimehen,
  seitsemähän sieran päähän.
  Astua lykyttelevi,
  käyä kulleroittelevi
  lave'illa lahkehilla,
  leve'illä liehuimilla.
  Astui kerran keikahutti
  hienoiselle hietikolle,
  astui toisen torkahutti
  maalle maksankarvaiselle,
  kolmannenki koikahutti
  juurelle tulisen tammen.
  Iski puuta kirvehellä,
  tarpaisi tasaterällä.
  Iski kerran, iski toisen,
  kohta kolmannen yritti;
  tuli tuiski kirvehestä,
  panu tammesta pakeni:
  tahtoi tammi kallistua,
  lysmyä rutimoraita.
  Niin kerralla kolmannella
  jopa taisi tammen kaata,
  ruhtoa rutimoraian,
  satalatvan lasketella.
  Tyven työnnytti itähän,
  latvan laski luotehesen,
  lehvät suurehen suvehen,
  oksat puolin pohjosehen.
  Kenpä siitä oksan otti,
  se otti ikuisen onnen;
  kenpä siitä latvan taittoi,
  se taittoi ikuisen taian;
  kenpä lehvän leikkaeli,
  se leikkoi ikuisen lemmen.
  Mi oli lastuja pirannut,
  pälähellyt pälkäreitä
  selvälle meren selälle,
  lake'ille lainehille,
  noita tuuli tuuitteli,
  meren läikkä läikytteli
  venosina veen selällä,
  laivasina lainehilla.
  Kantoi tuuli Pohjolahan.
  Pohjan piika pikkarainen
  huntujahan huuhtelevi,
  virutteli vaattehia
  rannalla vesikivellä
  pitkän niemyen nenässä.
  Näki lastun lainehilla;
  tuon kokosi konttihinsa,
  kantoi kontilla kotihin,
  pitkäkielellä piha'an,
  tehä noian nuoliansa,
  ampujan asehiansa.
  Kun oli tammi taittununna,
  kaatununna puu katala,
  pääsi päivät paistamahan,
  pääsi kuut kumottamahan,
  pilvet pitkin juoksemahan,
  taivon kaaret kaartamahan
  nenähän utuisen niemen,
  päähän saaren terhenisen.
  Siit' alkoi salot silota,
  metsät mielin kasvaella,
  lehti puuhun, ruoho maahan,
  linnut puuhun laulamahan,
  rastahat iloitsemahan,
  käki päällä kukkumahan.
  Kasvoi maahan marjanvarret,
  kukat kultaiset keolle;
  ruohot kasvoi kaikenlaiset,
  monenmuotoiset sikesi.
  Ohra on yksin nousematta,
  touko kallis kasvamatta.
  Siitä vanha Väinämöinen
  astuvi, ajattelevi
  rannalla selän sinisen,
  ve'en vankan vieremillä.
  Löyti kuusia jyviä,
  seitsemiä siemeniä
  rannalta merelliseltä,
  hienoiselta hietiköltä;
  kätki nää'än nahkasehen,
  koipehen kesäoravan.
  Läksi maata kylvämähän,
  siementä sirottamahan
  vierehen Kalevan kaivon,
  Osmon pellon penkerehen.
  Tirskuipa tiainen puusta:
  "Eipä nouse Osmon ohra,
  ei kasva Kalevan kaura
  ilman maan alistamatta,
  ilman kasken kaatamatta,
  tuon tulella polttamatta."
  Vaka vanha Väinämöinen
  teetti kirvehen terävän.
  Siitä kaatoi kasken suuren,
  mahottoman maan alisti.
  Kaikki sorti puut soreat;
  yhen jätti koivahaisen
  lintujen leposijaksi,
  käkösen kukuntapuuksi.
  Lenti kokko halki taivon,
  lintunen ylitse ilman.
  Tuli tuota katsomahan:
  "Miksipä on tuo jätetty
  koivahainen kaatamatta,
  puu sorea sortamatta?"
  Sanoi vanha Väinämöinen:
  "Siksipä on tuo jätetty:
  lintujen lepeämiksi,
  kokon ilman istumiksi."
  Sanoi kokko, ilman lintu:
  "Hyvinpä sinäki laait:
  heitit koivun kasvamahan,
  puun sorean seisomahan
  linnuille lepeämiksi,
  itselleni istumiksi."
  Tulta iski ilman lintu,
  valahutti valkeaista.
  Pohjaistuuli kasken poltti,
  koillinen kovin porotti:
  poltti kaikki puut poroksi,
  kypeniksi kyyetteli.
  Siitä vanha Väinämöinen
  otti kuusia jyviä,
  seitsemiä siemeniä
  yhen nää'än nahkasesta,
  koivesta kesäoravan,
  kesäkärpän kämmenestä.
  Läksi maata kylvämähän,
  siementä sirottamahan.
  Itse tuon sanoiksi virkki:
  "Minä kylvän kyyhättelen
  Luojan sormien lomitse,
  käen kautta kaikkivallan
  tälle maalle kasvavalle,
  ahollen ylenevälle.
  "Akka manteren-alainen,
  mannun eukko, maan emäntä!
  Pane nyt turve tunkemahan,
  maa väkevä vääntämähän!
  Eip' on maa väkeä puutu
  sinä ilmoisna ikänä,
  kun lie armo antajista,
  lupa luonnon tyttäristä.
  "Nouse, maa, makoamasta,
  Luojan nurmi, nukkumasta!
  Pane korret korttumahan
  sekä varret varttumahan!
  Tuhansin neniä nosta,
  saoin haaroja hajota
  kynnöstäni, kylvöstäni,
  varsin vaivani näöstä!
  "Oi Ukko, ylijumala
  tahi taatto taivahinen,
  vallan pilvissä pitäjä,
  hattarojen hallitsija!
  Piä pilvissä keräjät,
  sekehissä neuvot selvät!
  Iätä iästä pilvi,
  nosta lonka luotehesta,
  toiset lännestä lähetä,
  etelästä ennättele!
  Vihmo vettä taivosesta,
  mettä pilvistä pirota
  orahille nouseville,
  touoille tohiseville!"
  Tuo Ukko, ylijumala,
  taatto taivon valtiainen,
  piti pilvissä keräjät,
  sekehissä neuvot selvät.
  Iätti iästä pilven,
  nosti longan luotehesta,
  toisen lännestä lähetti,
  etelästä ennätteli;
  syrjin yhtehen sysäsi,
  lomituksin loukahutti.
  Vihmoi vettä taivosesta,
  mettä pilvistä pirotti
  orahille kasvaville,
  touoille tohiseville.
  Nousipa oras okinen,
  kannonkarvainen yleni
  maasta pellon pehmeästä,
  Väinämöisen raatamasta.
  Jopa tuosta toisna päänä,
  kahen, kolmen yön perästä,
  viikon päästä viimeistäki
  vaka vanha Väinämöinen
  kävi tuota katsomahan
  kyntöänsä, kylvöänsä,
  varsin vaivansa näköä:
  kasvoi ohra mieltä myöten,
  tähkät kuuella taholla,
  korret kolmisolmuisena.
  Siinä vanha Väinämöinen
  katseleikse, käänteleikse.
  Niin tuli kevätkäkönen,
  näki koivun kasvavaksi:
  "Miksipä on tuo jätetty
  koivahainen kaatamatta?"
  Sanoi vanha Väinämöinen:
  "Siksipä on tuo jätetty
  koivahainen kasvamahan:
  sinulle kukuntapuuksi.
  Siinä kukkuos, käkönen,
  helkyttele, hietarinta,
  hoiloa, hopearinta,
  tinarinta, riukuttele!
  Kuku illoin, kuku aamuin,
  kerran keskipäivälläki,
  ihanoiksi ilmojani,
  mieluisiksi metsiäni,
  rahaisiksi rantojani,
  viljaisiksi vieriäni!"

  Kolmas runo

  Vaka vanha Väinämöinen
  elelevi aikojansa
  noilla Väinölän ahoilla,
  Kalevalan kankahilla.
  Laulelevi virsiänsä,
  laulelevi, taitelevi.
  Lauloi päivät pääksytysten,
  yhytysten yöt saneli
  muinaisia muisteloita,
  noita syntyjä syviä,
  joit' ei laula kaikki lapset,
  ymmärrä yhet urohot
  tällä inhalla iällä,
  katovalla kannikalla.
  Kauas kuuluvi sanoma,
  ulos viestit vierähtävät
  Väinämöisen laulannasta,
  urohon osoannasta.
  Viestit vierähti suvehen,
  sai sanomat Pohjolahan.
  Olipa nuori Joukahainen,
  laiha poika lappalainen.
  Se kävi kylässä kerran;
  kuuli kummia sanoja,
  lauluja laeltavaksi,
  parempia pantavaksi
  noilla Väinölän ahoilla,
  Kalevalan kankahilla,
  kuin mitä itseki tiesi,
  oli oppinut isolta.
  Tuo tuosta kovin pahastui,
  kaiken aikansa kaehti
  Väinämöistä laulajaksi
  paremmaksi itseänsä.
  Jo tuli emonsa luoksi,
  luoksi valtavanhempansa.
  Lähteäksensä käkesi,
  tullaksensa toivotteli
  noille Väinölän tuville
  kera Väinön voitteloille.
  Iso kielti poikoansa,
  iso kielti, emo epäsi
  lähtemästä Väinölähän
  kera Väinön voitteloille:
  "Siellä silma lauletahan,
  lauletahan, lausitahan
  suin lumehen, päin vitihin,
  kourin ilmahan kovahan,
  käsin kääntymättömäksi,
  jaloin liikkumattomaksi."
  Sanoi nuori Joukahainen:
  "Hyväpä isoni tieto,
  emoni sitäi parempi,
  oma tietoni ylinnä.
  Jos tahon tasalle panna,
  miesten verroille vetäitä,
  itse laulan laulajani,
  sanelen sanelijani:
  laulan laulajan parahan
  pahimmaksi laulajaksi,
  jalkahan kiviset kengät,
  puksut puiset lantehille,
  kiviriipan rinnan päälle,
  kiviharkon hartioille,
  kivihintahat kätehen,
  päähän paatisen kypärän."
  Siitä läksi, ei totellut.
  Otti ruunansa omansa,
  jonka turpa tulta iski,
  säkeniä säärivarret;
  valjasti tulisen ruunan
  korjan kultaisen etehen.
  Itse istuvi rekehen,
  kohennaikse korjahansa,
  iski virkkua vitsalla,
  heitti helmiruoskasella.
  Läksi virkku vieremähän,
  hevonen helettämähän.
  Ajoa suhuttelevi.
  Ajoi päivän, ajoi toisen,
  ajoi kohta kolmannenki.
  Jo päivänä kolmantena
  päätyi Väinölän ahoille,
  Kalevalan kankahille.
  Vaka vanha Väinämöinen,
  tietäjä iän-ikuinen,
  oli teittensä ajaja,
  matkojensa mittelijä
  noilla Väinölän ahoilla,
  Kalevalan kankahilla.
  Tuli nuori Joukahainen,
  ajoi tiellä vastatusten:
  tarttui aisa aisan päähän,
  rahe rahkehen takistui,
  länget puuttui länkilöihin,
  vemmel vempelen nenähän.
  Siitä siinä seisotahan,
  seisotahan, mietitähän...
  vesi vuoti vempelestä,
  usva aisoista usisi.
  Kysyi vanha Väinämöinen:
  "Kuit' olet sinä sukua,
  kun tulit tuhmasti etehen,
  vastahan varattomasti?
  Säret länget länkäpuiset,
  vesapuiset vempelehet,
  korjani pilastehiksi,
  rämäksi re'en retukan!"
  Silloin nuori Joukahainen
  sanan virkkoi, noin nimesi:
  "Mie olen nuori Joukahainen.
  Vaan sano oma sukusi:
  kuit' olet sinä sukua,
  kuta, kurja, joukkioa?"
  Vaka vanha Väinämöinen
  jo tuossa nimittelihe.
  Sai siitä sanoneheksi:
  "Kun liet nuori Joukahainen,
  veäite syrjähän vähäisen!
  Sie olet nuorempi minua."
  Silloin nuori Joukahainen
  sanan virkkoi, noin nimesi:
  "Vähä on miehen nuoruuesta,
  nuoruuesta, vanhuuesta!
  Kumpi on tieolta parempi,
  muistannalta mahtavampi,
  sep' on tiellä seisokahan,
  toinen tieltä siirtykähän.
  Lienet vanha Väinämöinen,
  laulaja iän-ikuinen,
  ruvetkamme laulamahan,
  saakamme sanelemahan,
  mies on miestä oppimahan,
  toinen toista voittamahan!"
  Vaka vanha Väinämöinen
  sanan virkkoi, noin nimesi:
  "Mitäpä minusta onpi
  laulajaksi, taitajaksi!
  Ain' olen aikani elellyt
  näillä yksillä ahoilla,
  kotipellon pientarilla
  kuunnellut kotikäkeä.
  Vaan kuitenki kaikitenki
  sano korvin kuullakseni:
  mitä sie enintä tieät,
  yli muien ymmärtelet?"
  Sanoi nuori Joukahainen:
  "Tieänpä minä jotaki!
  Sen on tieän selvällehen,
  tajuelen tarkoillehen:
  reppänä on liki lakea,
  liki lieska kiukoata.
  "Hyvä on hylkehen eleä,
  ve'en koiran viehkuroia:
  luotansa lohia syöpi,
  sivultansa siikasia.
  "Siiall' on sileät pellot,
  lohella laki tasainen.
  Hauki hallalla kutevi,
  kuolasuu kovalla säällä.
  Ahven arka, kyrmyniska
  sykysyt syvillä uipi,
  kesät kuivilla kutevi,
  rantasilla rapsehtivi.
  "Kun ei tuosta kyllin liene,
  vielä tieän muunki tieon,
  arvoan yhen asian:
  pohjola porolla kynti,
  etelä emähevolla,
  takalappi tarvahalla.
  Tieän puut Pisan mäellä,
  hongat Hornan kalliolla:
  pitkät on puut Pisan mäellä,
  hongat Hornan kalliolla.
  "Kolme on koskea kovoa,
  kolme järveä jaloa,
  kolme vuorta korkeata
  tämän ilman kannen alla:
  Hämehess' on Hälläpyörä,
  Kaatrakoski Karjalassa;
  ei ole Vuoksen voittanutta,
  yli käynyttä Imatran."
  Sanoi vanha Väinämöinen:
  "Lapsen tieto, naisen muisti,
  ei ole partasuun urohon
  eikä miehen naisekkahan!
  Sano syntyjä syviä,
  asioita ainoisia!"
  Se on nuori Joukahainen
  sanan virkkoi, noin nimesi:
  "Tieän mä tiaisen synnyn,
  tieän linnuksi tiaisen,
  kyyn viherän käärmeheksi,
  kiiskisen ve'en kalaksi.
  Rauan tieän raukeaksi,
  mustan mullan muikeaksi,
  varin veen on vaikeaksi,
  tulen polttaman pahaksi.
  "Vesi on vanhin voitehista,
  kosken kuohu katsehista,
  itse Luoja loitsijoista,
  Jumala parantajista.
  "Vuoresta on vetosen synty,
  tulen synty taivosesta,
  alku rauan ruostehesta,
  vasken kanta kalliosta.
  "Mätäs on märkä maita vanhin,
  paju puita ensimäinen,
  hongan juuri huonehia,
  paatonen patarania."
  Vaka vanha Väinämöinen
  itse tuon sanoiksi virkki:
  "Muistatko mitä enemmin,
  vain jo loppuivat lorusi?"
  Sanoi nuori Joukahainen:
  "Muistan vieläki vähäisen!
  Muistanpa ajan mokoman,
  kun olin merta kyntämässä,
  meren kolkot kuokkimassa,
  kalahauat kaivamassa,
  syänveet syventämässä,
  lampiveet on laskemassa,
  mäet mylleröittämässä,
  louhet luomassa kokohon.
  "Viel' olin miesnä kuuentena,
  seitsemäntenä urosna
  tätä maata saataessa,
  ilmoa suettaessa,
  ilman pieltä pistämässä,
  taivon kaarta kantamassa,
  kuuhutta kulettamassa,
  aurinkoa auttamassa,
  otavaa ojentamassa,
  taivoa tähittämässä."
  Sanoi vanha Väinämöinen:
  "Sen varsin valehtelitki!
  Ei sinua silloin nähty,
  kun on merta kynnettihin,
  meren kolkot kuokittihin,
  kalahauat kaivettihin,
  syänveet syvennettihin,
  lampiveet on laskettihin,
  mäet mylleröitettihin,
  louhet luotihin kokohon.
  "Eikä lie sinua nähty,
  ei lie nähty eikä kuultu
  tätä maata saataessa,
  ilmoa suettaessa,
  ilman pieltä pistettäissä,
  taivon kaarta kannettaissa,
  kuuhutta kuletettaissa,
  aurinkoa autettaissa,
  otavaa ojennettaissa,
  taivoa tähitettäissä."
  Se on nuori Joukahainen
  tuosta tuon sanoiksi virkki:
  "Kun ei lie minulla mieltä,
  kysyn mieltä miekaltani.
  Oi on vanha Väinämöinen,
  laulaja laveasuinen!
  Lähe miekan mittelöhön,
  käypä kalvan katselohon!"
  Sanoi vanha Väinämöinen:
  "En noita pahoin pelänne
  miekkojasi, mieliäsi,
  tuuriasi, tuumiasi.
  Vaan kuitenki kaikitenki
  lähe en miekan mittelöhön
  sinun kanssasi, katala,
  kerallasi, kehno raukka."
  Siinä nuori Joukahainen
  murti suuta, väänti päätä,
  murti mustoa haventa.
  Itse tuon sanoiksi virkki:
  "Ken ei käy miekan mittelöhön,
  lähe ei kalvan katselohon,
  sen minä siaksi laulan,
  alakärsäksi asetan.
  Panen semmoiset urohot
  sen sikäli, tuon täkäli,
  sorran sontatunkiohon,
  läävän nurkkahan nutistan."
  Siitä suuttui Väinämöinen,
  siitä suuttui ja häpesi.
  Itse loihe laulamahan,
  sai itse sanelemahan:
  ei ole laulut lasten laulut,
  lasten laulut, naisten naurut,
  ne on partasuun urohon,
  joit' ei laula kaikki lapset
  eikä pojat puoletkana,
  kolmannetkana kosijat
  tällä inhalla iällä,
  katovalla kannikalla.

  Lauloi vanha Väinämöinen:
  järvet läikkyi, maa järisi,
  vuoret vaskiset vapisi,
  paaet vahvat paukahteli,
  kalliot kaheksi lenti,
  kivet rannoilla rakoili.
  Lauloi nuoren Joukahaisen:
  vesat lauloi vempelehen,
  pajupehkon länkilöihin,
  raiat rahkehen nenähän.
  Lauloi korjan kultalaian:
  lauloi lampihin haoiksi;
  lauloi ruoskan helmiletkun
  meren rantaruokosiksi;
  lauloi laukkipään hevosen
  kosken rannalle kiviksi.
  Lauloi miekan kultakahvan
  salamoiksi taivahalle,
  siitä jousen kirjavarren
  kaariksi vesien päälle,
  siitä nuolensa sulitut
  havukoiksi kiitäviksi,
  siitä koiran koukkuleuan,
  sen on maahan maakiviksi.
  Lakin lauloi miehen päästä
  pilven pystypää kokaksi;
  lauloi kintahat käestä
  umpilammin lumpehiksi,
  siitä haljakan sinisen
  hattaroiksi taivahalle,
  vyöltä ussakan utuisen
  halki taivahan tähiksi.
  Itsen lauloi Joukahaisen:
  lauloi suohon suonivöistä,
  niittyhyn nivuslihoista,
  kankahasen kainaloista.
  Jo nyt nuori Joukahainen
  jopa tiesi jotta tunsi:
  tiesi tielle tullehensa,
  matkallen osannehensa
  voittelohon, laulelohon
  kera vanhan Väinämöisen.
  Jaksoitteli jalkoansa:
  eipä jaksa jalka nousta;
  toki toistakin yritti:
  siin' oli kivinen kenkä.
  Siitä nuoren Joukahaisen
  jopa tuskaksi tulevi,
  läylemmäksi lankeavi.
  Sanan virkkoi, noin nimesi:
  "Oi on viisas Väinämöinen,
  tietäjä iän-ikuinen!
  Pyörrytä pyhät sanasi,
  peräytä lausehesi!
  Päästä tästä pälkähästä,
  tästä seikasta selitä!
  Panenpa parahan makson,
  annan lunnahat lujimmat."
  Sanoi vanha Väinämöinen:
  "Niin mitä minullen annat,
  jos pyörrän pyhät sanani,
  peräytän lauseheni,
  päästän siitä pälkähästä,
  siitä seikasta selitän?"
  Sanoi nuori Joukahainen:
  "Onp' on mulla kaarta kaksi,
  jousta kaksi kaunokaista;
  yks' on lyömähän riveä,
  toinen tarkka ammunnalle.
  Ota niistä jompikumpi!"
  Sanoi vanha Väinämöinen:
  "Huoli en, hurja, jousistasi,
  en, katala, kaaristasi!
  On noita itselläniki
  joka seinä seisoteltu,
  joka vaarnanen varottu:
  miehittä metsässä käyvät,
  urohitta ulkotöillä."
  Lauloi nuoren Joukahaisen,
  lauloi siitäki syvemmä.
  Sanoi nuori Joukahainen:
  "Onp' on mulla purtta kaksi,
  kaksi kaunoista venoa;
  yks' on kiistassa kepeä,
  toinen paljo kannattava.
  Ota niistä jompikumpi!"
  Sanoi vanha Väinämöinen:
  "Enp' on huoli pursistasi,
  venehistäsi valita!
  On noita itselläniki
  joka tela tempaeltu,
  joka lahtema laottu,
  mikä tuulella tukeva,
  mikä vastasään menijä."
  Lauloi nuoren Joukahaisen,
  lauloi siitäki syvemmä.
  Sanoi nuori Joukahainen:
  "On mulla oritta kaksi,
  kaksi kaunoista hepoa;
  yks' on juoksulle jalompi,
  toinen raisu rahkehille.
  Ota niistä jompikumpi!"
  Sanoi vanha Väinämöinen:
  "En huoli hevosiasi,
  sure en sukkajalkojasi!
  On noita itselläniki
  joka soimi solmieltu,
  joka tanhua taluttu:
  vesi selvä selkäluilla,
  rasvalampi lautasilla."
  Lauloi nuoren Joukahaisen,
  lauloi siitäki syvemmä.
  Sanoi nuori Joukahainen:
  "Oi on vanha Väinämöinen!
  Pyörrytä pyhät sanasi,
  peräytä lausehesi!
  Annan kultia kypärin,
  hope'ita huovan täyen,
  isoni soasta saamat,
  taluttamat tappelosta."
  Sanoi vanha Väinämöinen:
  "En huoli hope'itasi,
  kysy en, kurja, kultiasi!
  On noita itselläniki
  joka aitta ahtaeltu,
  joka vakkanen varottu:
  ne on kullat kuun-ikuiset,
  päivän-polviset hopeat."
  Lauloi nuoren Joukahaisen,
  lauloi siitäki syvemmä.
  Sanoi nuori Joukahainen:
  "Oi on vanha Väinämöinen!
  Päästä tästä pälkähästä,
  tästä seikasta selitä!
  Annan aumani kotoiset,
  heitän hietapeltoseni
  oman pääni päästimeksi,
  itseni lunastimeksi."
  Sanoi vanha Väinämöinen:
  "En halaja aumojasi,
  herjä, hietapeltojasi!
  On noita itselläniki,
  peltoja joka perällä,
  aumoja joka aholla.
  Omat on paremmat pellot,
  omat aumat armahammat."
  Lauloi nuoren Joukahaisen,
  lauloi ainakin alemma.
  Siitä nuori Joukahainen
  toki viimein tuskautui,
  kun oli leuan liettehessä,
  parran paikassa pahassa,
  suun on suossa, sammalissa,
  hampahin haon perässä.
  Sanoi nuori Joukahainen:
  "Oi on viisas Väinämöinen,
  tietäjä iän-ikuinen!
  Laula jo laulusi takaisin,
  heitä vielä heikko henki,
  laske täältä pois minua!
  Virta jo jalkoa vetävi,
  hiekka silmiä hiovi.
  "Kun pyörrät pyhät sanasi,
  luovuttelet luottehesi,
  annan Aino siskoseni,
  lainoan emoni lapsen
  sulle pirtin pyyhkijäksi,
  lattian lakaisijaksi,
  hulikkojen huuhtojaksi,
  vaippojen viruttajaksi,
  kutojaksi kultavaipan,
  mesileivän leipojaksi."
  Siitä vanha Väinämöinen
  ihastui ikihyväksi,
  kun sai neion Joukahaisen
  vanhan päivänsä varaksi.
  Istuiksen ilokivelle,
  laulupaaelle paneikse.
  Lauloi kotvan, lauloi toisen,
  lauloi kotvan kolmannenki:
  pyörti pois pyhät sanansa,
  perin laski lausehensa.
  Pääsi nuori Joukahainen,
  pääsi leuan liettehestä,
  parran paikasta pahasta,
  hevonen kosken kivestä,
  reki rannalta haosta,
  ruoska rannan ruokosesta.
  Kohoeli korjahansa,
  reutoihe rekosehensa;
  läksi mielellä pahalla,
  syämellä synkeällä
  luoksi armahan emonsa,
  tykö valtavanhempansa.
  Ajoa karittelevi.
  Ajoi kummasti kotihin:
  rikki riihe'en rekensä,
  aisat poikki portahasen.
  Alkoi äiti arvaella,
  isonen sanan sanovi:
  "Suottapa rikoit rekesi,
  tahallasi aisan taitoit!
  Mitäpä kummasti kuletki,
  tulet tuhmasti kotihin?"
  Tuossa nuori Joukahainen
  itkeä vetistelevi
  alla päin, pahoilla mielin,
  kaiken kallella kypärin
  sekä huulin hyypynyisin,
  nenän suulle langennuisen.
  Emo ennätti kysyä,
  vaivan nähnyt vaaitella:
  "Mitä itket, poikueni,
  nuorna saamani, nureksit,
  olet huulin hyypynyisin,
  nenän suulle langennuisen?"
  Sanoi nuori Joukahainen:
  "Oi on maammo, kantajani!
  Jo on syytä syntynynnä,
  taikoja tapahtununna,
  syytä kyllin itkeäni,
  taikoja nureksiani!
  Tuot' itken tämän ikäni,
  puhki polveni murehin:
  annoin Aino siskoseni,
  lupasin emoni lapsen
  Väinämöiselle varaksi,
  laulajalle puolisoksi,
  turvaksi tutisevalle,
  suojaksi sopenkululle."
  Emo kahta kämmentänsä
  hykersi molempiansa;
  sanan virkkoi, noin nimesi:
  "Elä itke, poikueni!
  Ei ole itkettäviä,
  suuresti surettavia:
  tuota toivoin tuon ikäni,
  puhki polveni halasin
  sukuhuni suurta miestä,
  rotuhuni rohkeata,
  vävykseni Väinämöistä,
  laulajata langokseni."
  Sisar nuoren Joukahaisen
  itse itkullen apeutui.
  Itki päivän, itki toisen
  poikkipuolin portahalla;
  itki suuresta surusta,
  apeasta miel'alasta.
  Sai emo sanelemahan:
  "Mitä itket, Ainoseni,
  kun olet saava suuren sulhon,
  miehen korkean kotihin
  ikkunoillen istujaksi,
  lautsoille lavertajaksi?"
  Tuon tytär sanoiksi virkki:
  "Oi emoni, kantajani!
  Itkenpä minä jotaki:
  itken kassan kauneutta,
  tukan nuoren tuuheutta,
  hivuksien hienoutta,
  jos ne piennä peitetähän,
  katetahan kasvavana.
  "Tuotapa ikäni itken,
  tuota päivän armautta,
  suloutta kuun komean,
  ihanuutta ilman kaiken,
  jos oisi nuorna jättäminen,
  lapsena unohtaminen
  veikon veistotanterille,
  ison ikkunan aloille."
  Sanovi emo tytölle,
  lausui vanhin lapsellensa:
  "Mene, huima, huolinesi,
  epäkelpo, itkuinesi!
  Ei ole syytä synkistyä,
  aihetta apeutua.
  Paistavi Jumalan päivä
  muuallaki maailmassa,
  ei isosi ikkunoilla,
  veikkosi veräjän suulla.
  Myös on marjoja mäellä,
  ahomailla mansikoita
  poimia sinun poloisen
  ilmassa etempänäki,
  ei aina ison ahoilla,
  veikon viertokankahilla."

  Neljäs runo

  Tuopa Aino, neito nuori,
  sisar nuoren Joukahaisen,
  läksi luutoa lehosta,
  vastaksia varvikosta.
  Taittoi vastan taatollensa,
  toisen taittoi maammollensa,
  kokoeli kolmannenki
  verevälle veijollensa.
  Jo astui kohin kotia,
  lepikköä leuhautti.
  Tuli vanha Väinämöinen;
  näki neitosen lehossa,
  hienohelman heinikössä.
  Sanan virkkoi, noin nimesi:
  "Eläpä muille, neiti nuori,
  kuin minulle, neiti nuori,
  kanna kaulanhelmilöitä,
  rinnanristiä rakenna,
  pane päätä palmikolle,
  sio silkillä hivusta!"
  Neiti tuon sanoiksi virkki:
  "En sinulle enkä muille
  kanna rinnanristilöitä,
  päätä silkillä sitaise.
  Huoli on haahen haljakoista,
  vehnän viploista valita;
  asun kaioissa sovissa,
  kasvan leivän kannikoissa
  tykönä hyvän isoni,
  kanssa armahan emoni."
  Riisti ristin rinnaltansa,
  sormukset on sormestansa,
  helmet kaulasta karisti,
  punalangat päänsä päältä,
  jätti maalle maan hyviksi,
  lehtohon lehon hyviksi.
  Meni itkien kotihin,
  kallotellen kartanolle.
  Iso istui ikkunalla,
  kirvesvartta kirjoavi:
  "Mitä itket, tyttö raukka,
  tyttö raukka, neito nuori?"
  "Onpa syytä itkeäni,
  vaivoja valittoani!
  Sitä itken, taattoseni,
  sitä itken ja valitan:
  kirpoi risti rinnaltani,
  kaune vyöstäni karisi,
  rinnalta hopearisti,
  vaskilangat vyöni päästä."
  Veljensä veräjän suulla
  vemmelpuuta veistelevi:
  "Mitä itket, sisko raukka,
  sisko raukka, neito nuori?"
  "Onpa syytä itkeäni,
  vaivoja valittoani!
  Sitä itken, veikko rukka,
  sitä itken ja valitan:
  kirpoi sormus sormestani,
  helmet kaulasta katosi,
  kullansormus sormestani,
  kaulasta hopeahelmet."
  Sisko sillan korvasella
  vyötä kullaista kutovi:
  "Mitä itket, sisko raukka,
  sisko raukka, neito nuori?"
  "Onpa syytä itkijällä,
  vaivoja vetistäjällä!
  Sitä itken, sisko rukka,
  sitä itken ja valitan:
  kirpoi kullat kulmiltani,
  hopeat hivuksiltani,
  sinisilkit silmiltäni,
  punanauhat pääni päältä."
  Emo aitan portahalla
  kuoretta kokoelevi:
  "Mitä itket, tytti raukka,
  tyttö raukka, neito nuori?"

  "Oi on maammo, kantajani,
  oi emo, imettäjäni!
  Onp' on syitä synke'itä,
  apeita ani pahoja!
  Sitä itken, äiti rukka,
  sitä, maammoni, valitan:
  läksin luutoa lehosta,
  vastanpäitä varvikosta.
  Taitoin vastan taatolleni,
  toisen taitoin maammolleni,
  kokoelin kolmannenki
  verevälle veijolleni.
  Aloin astua kotihin;
  astuinpa läpi ahosta:
  Osmoinen orosta virkkoi,
  Kalevainen kaskesmaalta:
  'Eläpä muille, neiti rukka,
  kuin minulle, neiti rukka,
  kanna kaulanhelmilöitä,
  rinnanristiä rakenna,
  pane päätä palmikolle,
  sio silkillä hivusta!'
  "Riistin ristin rinnaltani,
  helmet kaulasta karistin,
  sinilangat silmiltäni,
  punalangat pääni päältä,
  heitin maalle maan hyviksi,
  lehtohon lehon hyviksi.
  Itse tuon sanoiksi virkin:
  'En sinulle enkä muille
  kanna rinnanristiäni,
  päätä silkillä sitaise.
  Huoli en haahen haljakoista,
  vehnän viploista valita;
  asun kaioissa sovissa,
  kasvan leivän kannikoissa
  tykönä hyvän isoni,
  kanssa armahan emoni.'"
  Emo tuon sanoiksi virkki,
  lausui vanhin lapsellensa:
  "Elä itke, tyttäreni,
  nuorna saamani, nureksi!
  Syö vuosi suloa voita:
  tulet muita vuolahampi;
  toinen syö sianlihoa:
  tulet muita sirkeämpi;
  kolmas kuorekokkaroita:
  tulet muita kaunihimpi.
  Astu aittahan mäelle
  - aukaise parahin aitta - !
  Siell' on arkku arkun päällä,
  lipas lippahan lomassa.
  Aukaise parahin arkku,
  kansi kirjo kimmahuta:
  siin' on kuusi kultavyötä,
  seitsemän sinihamoista.
  Ne on Kuuttaren kutomat,
  Päivättären päättelemät.
  "Ennen neinnä ollessani,
  impenä eläessäni
  läksin marjahan metsälle,
  alle vaaran vaapukkahan.
  Kuulin Kuuttaren kutovan,
  Päivättären kehreävän
  sinisen salon sivulla,
  lehon lemmen liepehellä.
  "Minä luoksi luontelime,
  likelle lähentelime.
  Aloinpa anella noita,
  itse virkin ja sanelin:
  'Anna, Kuutar, kultiasi,
  Päivätär, hope'itasi
  tälle tyhjälle tytölle,
  lapsellen anelijalle!'
  "Antoi Kuutar kultiansa,
  Päivätär hope'itansa.
  Minä kullat kulmilleni,
  päälleni hyvät hopeat!
  Tulin kukkana kotihin,
  ilona ison pihoille.
  "Kannoin päivän, kannoin toisen.
  Jo päivänä kolmantena
  riisuin kullat kulmiltani,
  päältäni hyvät hopeat,
  vein ne aittahan mäelle,
  panin arkun kannen alle:
  siit' on asti siellä ollut
  ajan kaiken katsomatta.
  "Sio nyt silkit silmillesi,
  kullat kulmille kohota,
  kaulahan heleät helmet,
  kullanristit rinnoillesi!
  Pane paita palttinainen,
  liitä liinan-aivinainen,
  Hame verkainen vetäise,
  senp' on päälle silkkivyöhyt,
  sukat sulkkuiset koreat,
  kautokengät kaunokaiset!
  Pääsi kääri palmikolle,
  silkkinauhoilla sitaise,
  sormet kullansormuksihin,
  käet kullankäärylöihin!
  "Niin tulet tupahan tuolta,
  astut aitasta sisälle
  sukukuntasi suloksi,
  koko heimon hempeäksi:
  kulet kukkana kujilla,
  vaapukkaisena vaellat,
  ehompana entistäsi,
  parempana muinaistasi."
  Sen emo sanoiksi virkki,
  senp' on lausui lapsellensa.
  Ei tytär totellut tuota,
  ei kuullut emon sanoja;
  meni itkien pihalle,
  kaihoellen kartanolle.
  Sanovi sanalla tuolla,
  lausui tuolla lausehella:
  "Miten on mieli miekkoisien,
  autuaallisten ajatus?
  Niinp' on mieli miekkoisien,
  autuaallisten ajatus,
  kuin on vellova vetonen
  eli aalto altahassa.
  Mitenpä poloisten mieli,
  kuten allien ajatus?
  Niinpä on poloisten mieli,
  niinpä allien ajatus,
  kuin on hanki harjun alla,
  vesi kaivossa syvässä.
  "Usein nyt minun utuisen,
  use'in, utuisen lapsen,
  mieli kulkevi kulossa,
  vesakoissa viehkuroivi,
  nurmessa nuhaelevi,
  pensahassa piehtaroivi;
  mieli ei tervoa parempi,
  syän ei syttä valkeampi.
  "Parempi minun olisi,
  parempi olisi ollut
  syntymättä, kasvamatta,
  suureksi sukeumatta
  näille päiville pahoille,
  ilmoille ilottomille.
  Oisin kuollut kuusiöisnä,
  kaonnut kaheksanöisnä,
  oisi en paljoa pitänyt:
  vaaksan palttinapaloa,
  pikkaraisen pientaretta,
  emon itkua vähäisen,
  ison vieläki vähemmän,
  veikon ei väheäkänä."
  Itki päivän, itki toisen.
  Sai emo kyselemähän:
  "Mitä itket, impi rukka,
  kuta, vaivainen, valitat?"
  "Sitä itken, impi rukka,
  kaiken aikani valitan,
  kun annoit minun poloisen,
  oman lapsesi lupasit,
  käskit vanhalle varaksi,
  ikäpuolelle iloksi,
  turvaksi tutisevalle,
  suojaksi sopenkululle.
  Oisit ennen käskenynnä
  alle aaltojen syvien
  sisareksi siikasille,
  veikoksi ve'en kaloille!
  Parempi meressä olla,
  alla aaltojen asua
  sisarena siikasilla,
  veikkona ve'en kaloilla,
  kuin on vanhalla varana,
  turvana tutisijalla,
  sukkahansa suistujalla,
  karahkahan kaatujalla."
  Siitä astui aittamäelle,
  astui aittahan sisälle.
  Aukaisi parahan arkun,
  kannen kirjo kimmahutti:
  löysi kuusi kultavyötä,
  seitsemän sinihametta;
  ne on päällensä pukevi,
  varrellensa valmistavi.
  Pani kullat kulmillensa,
  hopeat hivuksillensa,
  sinisilkit silmillensä,
  punalangat päänsä päälle.
  Läksi siitä astumahan
  ahon poikki, toisen pitkin;
  vieri soita, vieri maita,
  vieri synkkiä saloja.
  Itse lauloi mennessänsä,
  virkki vieriellessänsä:
  "Syäntäni tuimelevi,
  päätäni kivistelevi.
  Eikä tuima tuimemmasti,
  kipeämmästi kivistä,
  jotta, koito, kuolisinki,
  katkeaisinki, katala,
  näiltä suurilta suruilta,
  ape'ilta miel'aloilta.
  "Jo oisi minulla aika
  näiltä ilmoilta eritä,
  aikani Manalle mennä,
  ikä tulla Tuonelahan:
  ei mua isoni itke,
  ei emo pane pahaksi,
  ei kastu sisaren kasvot,
  veikon silmät vettä vuoa,
  vaikka vierisin vetehen,
  kaatuisin kalamerehen
  alle aaltojen syvien,
  päälle mustien murien."
  Astui päivän, astui toisen,
  päivänäpä kolmantena
  ennätti meri etehen,
  ruokoranta vastahansa:
  tuohon yöhyt yllättävi,
  pimeä piättelevi.
  Siinä itki impi illan,
  kaikerteli kaiken yötä
  rannalla vesikivellä,
  laajalla lahen perällä.
  Aamulla ani varahin
  katsoi tuonne niemen päähän:
  kolme oli neittä niemen päässä ...
  ne on merta kylpemässä!
  Aino neiti neljänneksi,
  vitsan varpa viienneksi!
  Heitti paitansa pajulle,
  hamehensa haapaselle,
  sukkansa sulalle maalle,
  kenkänsä vesikivelle,
  helmet hietarantaselle,
  sormukset somerikolle.
  Kivi oli kirjava selällä,
  paasi kullan paistavainen:
  kiistasi kivellen uia,
  tahtoi paaelle paeta.
  Sitte sinne saatuansa
  asetaiksen istumahan
  kirjavaiselle kivelle,
  paistavalle paaterelle:
  kilahti kivi vetehen,
  paasi pohjahan pakeni,
  neitonen kiven keralla,
  Aino paaen palleassa.
  Siihenpä kana katosi,
  siihen kuoli impi rukka.
  Sanoi kerran kuollessansa,
  virkki vielä vierressänsä:
  "Menin merta kylpemähän,
  sainp' on uimahan selälle;
  sinne mä, kana, katosin,
  lintu, kuolin liian surman:
  elköhön minun isoni
  sinä ilmoisna ikänä
  vetäkö ve'en kaloja
  tältä suurelta selältä!
  "Läksin rannalle pesohon,
  menin merta kylpemähän;
  sinne mä, kana, katosin,
  lintu, kuolin liian surman:
  elköhön minun emoni
  sinä ilmoisna ikänä
  panko vettä taikinahan
  laajalta kotilahelta!
  "Läksin rannalle pesohon,
  menin merta kylpemähän;
  sinne mä, kana, katosin,
  lintu, kuolin liian surman:
  elköhönp' on veikkoseni
  sinä ilmoisna ikänä
  juottako sotaoritta
  rannalta merelliseltä!
  "Läksin rannalle pesohon,
  menin merta kylpemähän;
  sinne mä, kana, katosin,
  lintu, kuolin liian surman:
  elköhönp' on siskoseni
  sinä ilmoisna ikänä
  peskö tästä silmiänsä
  kotilahen laiturilta!
  Mikäli meren vesiä,
  sikäli minun veriä;
  mikäli meren kaloja,
  sikäli minun lihoja;
  mikä rannalla risuja,
  se on kurjan kylkiluita;
  mikä rannan heinäsiä,
  se hivusta hierottua."
  Se oli surma nuoren neien,
  loppu kaunihin kanasen...
  Kukas nyt sanan saatantahan,
  kielikerran kerrontahan
  neien kuuluhun kotihin,
  kaunihisen kartanohon?
  Karhu sanan saatantahan,
  kielikerran kerrontahan!
  Ei karhu sanoa saata:
  lehmikarjahan katosi.
  Kukas sanan saatantahan,
  kielikerran kerrontahan
  neien kuuluhun kotihin,
  kaunihisen kartanohon?
  Susi sanan saatantahan,
  kielikerran kerrontahan!
  Ei susi sanoa saata:
  lammaskarjahan katosi.
  Kukas sanan saatantahan,
  kielikerran kerrontahan
  neien kuuluhun kotihin,
  kaunihisen kartanohon?
  Repo sanan saatantahan,
  kielikerran kerrontahan!
  Ei repo sanoa saata:
  hanhikarjahan katosi.
  Kukas sanan saatantahan,
  kielikerran kerrontahan
  neien kuuluhun kotihin,
  kaunihisen kartanohon?
  Jänö sanan saatantahan,
  kielikerran kerrontahan!
  Jänis varman vastaeli:
  "Sana ei miehe'en katoa!"
  Läksi jänis juoksemahan,
  pitkäkorva piippomahan,
  vääräsääri vääntämähän,
  ristisuu ripottamahan
  neien kuuluhun kotihin,
  kaunihisen kartanohon.
  Juoksi saunan kynnykselle;
  kyykistäikse kynnykselle:
  sauna täynnä neitosia,
  vasta käessä vastoavat:
  "Saitko, kiero, keittimiksi,
  paltsasilmä, paistimiksi,
  isännällen iltaseksi,
  emännällen eineheksi,
  tyttären välipaloiksi,
  pojan puolipäiväseksi?"
  Jänis saattavi sanoa,
  kehräsilmä kerskaella:
  "Liepä lempo lähtenynnä
  kattiloihin kiehumahan!
  Läksin sanan saatantahan,
  kielikerran kerrontahan:
  jop' on kaunis kaatununna,
  tinarinta riutununna,
  sortunna hopeasolki,
  vyö vaski valahtanunna:
  mennyt lietohon merehen,
  alle aavojen syvien,
  sisareksi siikasille,
  veikoksi ve'en kaloille."
  Emo tuosta itkemähän,
  kyynelvierus vieremähän.
  Sai siitä sanelemahan,
  vaivainen valittamahan:
  "Elkätte, emot poloiset,
  sinä ilmoisna ikänä
  tuuitelko tyttäriä,
  lapsianne liekutelko
  vastoin mieltä miehelähän,
  niinkuin mie, emo poloinen,
  tuuittelin tyttöjäni,
  kasvatin kanasiani!"
  Emo itki, kyynel vieri:
  vieri vetrehet vetensä
  sinisistä silmistänsä
  poloisille poskillensa.
  Vieri kyynel, vieri toinen:
  vieri vetrehet vetensä
  poloisilta poskipäiltä
  ripe'ille rinnoillensa.
  Vieri kyynel, vieri toinen:
  vieri vetrehet vetensä
  ripe'iltä rinnoiltansa
  hienoisille helmoillensa.
  Vieri kyynel, vieri toinen:
  vieri vetrehet vetensä
  hienoisilta helmoiltansa
  punasuille sukkasille.
  Vieri kyynel, vieri toinen:
  vieri vetrehet vetensä
  punasuilta sukkasilta
  kultakengän kautosille.
  Vieri kyynel, vieri toinen:
  vieri vetrehet vetensä
  kultakengän kautosilta
  maahan alle jalkojensa;
  vieri maahan maan hyväksi,
  vetehen ve'en hyväksi.
  Ve'et maahan tultuansa
  alkoivat jokena juosta:
  kasvoipa jokea kolme
  itkemistänsä vesistä,
  läpi päänsä lähtemistä,
  alta kulman kulkemista.
  Kasvoipa joka jokehen
  kolme koskea tulista,
  joka kosken kuohumalle
  kolme luotoa kohosi,
  joka luo'on partahalle
  kunnas kultainen yleni;
  kunki kunnahan kukulle
  kasvoi kolme koivahaista,
  kunki koivun latvasehen
  kolme kullaista käkeä.
  Sai käköset kukkumahan.
  Yksi kukkui: "lemmen, lemmen!"
  Toinen kukkui: "sulhon, sulhon!"
  Kolmas kukkui: "auvon, auvon!"
  Kuka kukkui: "lemmen, lemmen!"
  Sep' on kukkui kuuta kolme
  lemmettömälle tytölle,
  meressä makoavalle.
  Kuka kukkui: "sulhon, sulhon!"
  Sep' on kukkui kuusi kuuta
  sulholle sulottomalle,
  ikävissä istuvalle.
  Kuka kukkui: "auvon, auvon!"
  Se kukkui ikänsä kaiken
  auvottomalle emolle,
  iän päivät itkevälle.
  Niin emo sanoiksi virkki
  kuunnellessansa käkeä:
  "Elköhön emo poloinen
  kauan kuunnelko käkeä!
  Kun käki kukahtelevi,
  niin syän sykähtelevi,
  itku silmähän tulevi,
  ve'et poskille valuvi,
  hereämmät herne-aarta,
  paksummat pavun jyveä:
  kyynärän ikä kuluvi,
  vaaksan varsi vanhenevi,
  koko ruumis runnahtavi
  kuultua kevätkäkösen."

  Viides runo

  Jo oli sanoma saatu,
  viety viesti tuonnemmaksi
  neien nuoren nukkumasta,
  kaunihin katoamasta.
  Vaka vanha Väinämöinen,
  tuo tuosta pahoin pahastui:
  itki illat, itki aamut,
  yöhyet enemmin itki,
  kun oli kaunis kaatununna,
  neitonen nukahtanunna,
  mennyt lietohon merehen,
  alle aaltojen syvien.
  Astui huollen, huokaellen,
  syämellä synkeällä
  rannalle meren sinisen.
  Sanan virkkoi, noin nimesi:
  "Sano nyt, Untamo, unesi,
  maku'usi, maan venyjä:
  missä Ahtola asuvi,
  neiot Vellamon venyvi?"
  Sanoipa Untamo unensa,
  maku'unsa maan venyjä:
  "Tuolla Ahtola asuvi,
  neiot Vellamon venyvi.
  Nenässä utuisen niemen,
  päässä saaren terhenisen
  alla aaltojen syvien,
  päällä mustien mutien.
  "Siellä Ahtola asuvi,
  neiot Vellamon venyvi
  pikkuisessa pirttisessä,
  kamarissa kaitaisessa,
  kiven kirjavan kylessä,
  paaen paksun kainalossa."
  Siitä vanha Väinämöinen
  vetihe venesijoille.
  Silmeävi siimojansa,
  katselevi onkiansa;
  otti ongen taskuhunsa,
  väkärauan väskyhynsä.
  Soutoa melastelevi,
  päähän saaren saauttavi,
  nenähän utuisen niemen,
  päähän saaren terhenisen.
  Siin' oli ongella olija,
  aina siimalla asuja,
  käeksellä kääntelijä.
  Laski launihin merelle,
  ongitteli, orhitteli:
  vapa vaskinen vapisi,
  hope'inen siima siukui,
  nuora kultainen kulisi.
  Jo päivänä muutamana,
  huomenna moniahana
  kala otti onkehensa,
  taimen takrarautahansa.
  Sen veti venosehensa,
  talui talkapohjahansa.
  Katselevi, kääntelevi.
  Sanan virkkoi, noin nimesi:
  "Onp' on tuo kala kalanen,
  kun en tuota tunnekana!
  Sileähk' on siikaseksi,
  kuleahka kuujaseksi,
  haleahka haukiseksi,
  evätöin emäkalaksi;
  ihala imehnoksiki,
  päärivatoin neitoseksi,
  vyötöin veen on tyttöseksi,
  korvitoin kotikanaksi:
  luopuisin meriloheksi,
  syvän aallon ahveneksi."
  Vyöll' on veitsi Väinämöisen,
  pää hopea huotrasessa.
  Veti veitsen viereltänsä,
  huotrastansa pää hopean
  kalan palstoin pannaksensa,
  lohen leikkaellaksensa
  aamuisiksi atrioiksi,
  murkinaisiksi muruiksi,
  lohisiksi lounahiksi,
  iltaruoiksi isoiksi.
  Alkoi lohta leikkaella,
  veitsen viilteä kaloa:
  lohi loimahti merehen,
  kala kirjo kimmeltihe
  pohjasta punaisen purren,
  venehestä Väinämöisen.
  Äsken päätänsä ylenti,
  oikeata olkapäätä
  vihurilla viiennellä,
  kupahalla kuuennella;
  nosti kättä oikeata,
  näytti jalkoa vasenta
  seitsemännellä selällä,
  yheksännen aallon päällä.
  Sieltä tuon sanoiksi virkki,
  itse lausui ja pakisi:
  "Oi sie vanha Väinämöinen!
  En ollut minä tuleva
  lohi leikkaellaksesi,
  kala palstoin pannaksesi,
  aamuisiksi atrioiksi,
  murkinaisiksi muruiksi,
  lohisiksi lounahiksi,
  iltaruoiksi isoiksi."
  Sanoi vanha Väinämöinen:
  "Miksi sie olit tuleva?"
  "Olinpa minä tuleva
  kainaloiseksi kanaksi,
  ikuiseksi istujaksi,
  polviseksi puolisoksi,
  sijasi levittäjäksi,
  päänalaisen laskijaksi,
  pirtin pienen pyyhkijäksi,
  lattian lakaisijaksi,
  tulen tuojaksi tupahan,
  valkean virittäjäksi,
  leivän paksun paistajaksi,
  mesileivän leipojaksi,
  olutkannun kantajaksi,
  atrian asettajaksi.
  "En ollut merilohia,
  syvän aallon ahvenia:
  olin kapo, neiti nuori,
  sisar nuoren Joukahaisen,
  kuta pyyit kuun ikäsi,
  puhki polvesi halasit.
  "Ohoh, sinua, ukko utra,
  vähämieli Väinämöinen,
  kun et tuntenut piteä
  Vellamon vetistä neittä,
  ahon lasta ainokaista!"
  Sanoi vanha Väinämöinen
  alla päin, pahoilla mielin:
  "Oi on sisar Joukahaisen!
  Toki tullos toinen kerta!"
  Eip' on toiste tullutkana,
  ei toiste sinä ikänä:
  jo vetihe, vierähtihe,
  ve'en kalvosta katosi
  kiven kirjavan sisähän,
  maksankarvaisen malohon.
  Vaka vanha Väinämöinen
  tuo on tuossa arvelevi,
  miten olla, kuin eleä.
  Jo kutaisi sulkkunuotan,
  veti vettä ristin rastin,
  salmen pitkin, toisen poikki;
  veti vienoja vesiä,
  lohiluotojen lomia,
  noita Väinölän vesiä,
  Kalevalan kannaksia,
  synkkiä syväntehiä,
  suuria selän napoja,
  Joukolan jokivesiä,
  Lapin lahtirantasia.
  Sai kyllin kaloja muita,
  kaikkia ve'en kaloja,
  ei saanut sitä kalaista,
  mitä mielensä pitävi:
  Vellamon vetistä neittä,
  ahon lasta ainokaista.
  Siitä vanha Väinämöinen
  alla päin, pahoilla mielin,
  kaiken kallella kypärin
  itse tuon sanoiksi virkki:
  "Ohoh, hullu, hulluuttani,
  vähämieli, miehuuttani!
  Olipa minulla mieltä,
  ajatusta annettuna,
  syäntä suurta survottuna,
  oli ennen aikoinansa.
  Vaanpa nyt tätä nykyä,
  tällä inhalla iällä,
  puuttuvalla polveksella
  kaikki on mieli melkeässä,
  ajatukset arvoisessa,
  kaikki toimi toisialla.
  "Kuta vuotin kuun ikäni,
  kuta puolen polveani,
  Vellamon vetistä neittä,
  veen on viimeistä tytärtä
  ikuiseksi ystäväksi,
  polviseksi puolisoksi,
  se osasi onkeheni,
  vierähti venoseheni:
  minä en tuntenut piteä,
  en kotihin korjaella,
  laskin jälle lainehisin,
  alle aaltojen syvien!"
  Meni matkoa vähäisen,
  astui huollen, huokaellen;
  kulkevi kotia kohti.
  Sanan virkkoi, noin nimesi:
  "Kukkui muinaiset käkeni,
  entiset ilokäkeni,
  kukkui ennen illoin, aamuin,
  kerran keskipäivälläki:
  mikä nyt sorti suuren äänen,
  äänen kaunihin kaotti?
  Suru sorti suuren äänen,
  huoli armahan alenti;
  sill' ei kuulu kukkuvaksi,
  päivän laskun laulavaksi
  minun iltani iloksi,
  huomeneni huopeheksi.
  "Enkä nyt tuota tieäkänä
  miten olla, kuin eleä,
  tällä ilmalla asua,
  näillä mailla matkaella.
  Oisiko emo elossa,
  vanhempani valvehella,
  sepä saattaisi sanoa,
  miten pystössä pysyä,
  murehisin murtumatta,
  huolihin katoamatta
  näissä päivissä pahoissa,
  ape'issa miel'aloissa!"
  Emo hauasta havasi,
  alta aallon vastaeli:
  "Viel' onpi emo elossa,
  vanhempasi valvehella,
  joka saattavi sanoa,
  miten olla oikeana,
  murehisin murtumatta,
  huolihin katoamatta
  niissä päivissä pahoissa,
  ape'issa miel'aloissa:
  mene Pohjan tyttärihin!
  Siell' on tyttäret somemmat,
  neiet kahta kaunihimmat,
  viittä, kuutta virkeämmät,
  ei Joukon jorottaria,
  Lapin lapsilönttäreitä.
  "Sieltä naios, poikaseni,
  paras Pohjan tyttäristä,
  jok' on sievä silmiltänsä,
  kaunis katsannoisiltansa,
  aina joutuisa jalalta
  sekä liukas liikunnolta!"

  Kuudes runo

  Vaka vanha Väinämöinen
  lähteäksensä käkesi
  tuonne kylmähän kylähän,
  pimeähän Pohjolahan.
  Otti olkisen orihin,
  hernevartisen hevosen,
  pisti suitset kullan suuhun,
  päitsensä hopean päähän:
  itse istuvi selälle,
  löihe reisin ratsahille.
  Ajoa hyryttelevi,
  matkoansa mittelevi
  orihilla olkisella,
  hernevarrella hevolla.
  Ajoi Väinölän ahoja,
  Kalevalan kankahia:
  hepo juoksi, matka joutui,
  koti jääpi, tie lyheni.
  Jo ajoi meren selälle,
  ulapalle aukealle
  kapioisen kastumatta,
  vuohisen vajoumatta.
  Olipa nuori Joukahainen,
  laiha poika lappalainen.
  Piti viikoista vihoa,
  ylen kauaista kaetta
  kera vanhan Väinämöisen,
  päälle laulajan ikuisen.
  Laativi tulisen jousen,
  jalon kaaren kaunistavi:
  kaaren rauasta rakenti,
  vaskesta selän valavi;
  noita on kullalla kuvaili,
  hopealla huolitteli.
  Mistä siihen nauhan saapi,
  kusta jäntehen tapasi?
  Hiien hirven suoniloista,
  Lemmon liinanuorasista!
  Sai kaaren kanineheksi,
  jousen varsin valmihiksi.
  Kaari on kaunihin näköinen,
  jousi jonki maksavainen:
  hevonen selällä seisoi,
  varsa juoksi vartta myöten,
  kapo kaarella makasi,
  jänö jäntimen sijassa.
  Vuoli piiliä pinosen,
  kolmisulkia kokosen:
  varret tammesta vanuvi,
  päät tekevi tervaksesta.
  Minkä saapi valmihiksi,
  sen sitte sulittelevi
  pääskyn pienillä sulilla,
  varpusen vivustimilla.
  Karkaeli nuoliansa,
  puretteli piiliänsä
  maon mustissa mujuissa,
  käärmehen kähyverissä.
  Sai vasamat valmihiksi,
  jousen jänniteltäväksi.
  Siitä vuotti Väinämöistä,
  saavaksi suvantolaista;
  vuotti illan, vuotti aamun,
  vuotti kerran keskipäivän.
  Viikon vuotti Väinämöistä,
  viikon vuotti, ei väsynyt,
  istuellen ikkunoissa,
  valvoen vajojen päissä,
  kuunnellen kujan perällä,
  vahtaellen vainiolla,
  viini nuolia selässä,
  hyvä kaari kainalossa.
  Vuotteli ulompanaki,
  talon toisen tuolla puolla:
  nenässä tulisen niemen,
  tulikaiskun kainalossa,
  korvalla tulisen kosken,
  pyhän virran viertimellä.
  Niin päivänä muutamana,
  huomenna moniahana
  loi silmänsä luotehelle,
  käänti päätä päivän alle;
  keksi mustasen merellä,
  sinerväisen lainehilla:
  "Onko se iässä pilvi,
  päivän koite koillisessa?"
  Ei ollut iässä pilvi,
  päivän koite koillisessa:
  oli vanha Väinämöinen,
  laulaja iän-ikuinen,
  matkoava Pohjolahan,
  kulkeva Pimentolahan
  orihilla olkisella,
  hernevarrella hevolla.
  Tuop' on nuori Joukahainen,
  laiha poika lappalainen,
  jou'utti tulisen jousen,
  koppoi kaaren kaunihimman
  pään varalle Väinämöisen,
  surmaksi suvantolaisen.
  Ennätti emo kysyä,
  vanhempansa tutkaella:
  "Kellen jousta jouahutat,
  kaarta rauta rauahutat?"
  Tuop' on nuori Joukahainen
  sanan virkkoi, noin nimesi:
  "Tuohon jousta jouahutan,
  kaarta rauta rauahutan:
  pään varalle Väinämöisen,
  surmaksi suvantolaisen.
  Ammun vanhan Väinämöisen,
  lasken laulajan ikuisen
  läpi syämen, maksan kautta,
  halki hartiolihojen."
  Emo kielti ampumasta,
  emo kielti ja epäsi:
  "Elä ammu Väinämöistä,
  kaota kalevalaista!
  Väinö on sukua suurta:
  lankoni sisaren poika.
  "Ampuisitko Väinämöisen,
  kaataisit kalevalaisen,
  ilo ilmalta katoisi,
  laulu maalta lankeaisi.
  Ilo on ilmalla parempi,
  laulu maalla laatuisampi,
  kuin onpi Manalan mailla,
  noilla Tuonelan tuvilla."
  Tuossa nuori Joukahainen
  jo vähän ajattelevi,
  pikkuisen piättelevi:
  käsi käski ampumahan,
  käsi käski, toinen kielti,
  sormet suoniset pakotti.
  Virkki viimeinki sanoiksi,
  itse lausui, noin nimesi:
  "Kaotkohot jos kahesti
  kaikki ilmaiset ilomme,
  kaikki laulut langetkohot!
  Varsin ammun, en varanne."
  Jännitti tulisen jousen,
  veti vaskisen vekaran
  vasten polvea vasenta,
  jalan alta oikeansa.
  Veti viinestä vasaman,
  sulan kolmikoipisesta,
  otti nuolen orhe'imman,
  valitsi parahan varren;
  tuon on juonelle asetti,
  liitti liinajäntehelle.
  Oikaisi tulisen jousen
  olallehen oikealle,
  asetaiksen ampumahan,
  ampumahan Väinämöistä.
  Itse tuon sanoiksi virkki:
  "Iske nyt, koivuinen sakara,
  petäjäinen selkä, lyö'ös,
  jänne liina, lippaellos!
  Min käsi alentanehe,
  sen nuoli ylentäköhön;
  min käsi ylentänehe,
  sen nuoli alentakohon!"
  Lekahutti liipaisinta,
  ampui nuolen ensimäisen:
  se meni kovan ylätse,
  päältä pään on taivahalle,
  pilvihin pirajavihin,
  hattaroihin pyörivihin.
  Toki ampui, ei totellut.
  Ampui toisen nuoliansa:
  se meni kovan alatse,
  alaisehen maa-emähän;
  tahtoi maa manalle mennä,
  hietaharju halkiella.
  Ampui kohta kolmannenki:
  kävi kohti kolmannesti,
  sapsohon sinisen hirven
  alta vanhan Väinämöisen;
  ampui olkisen orihin,
  hernevartisen hevosen
  läpi länkiluun lihoista,
  kautta kainalon vasemman.
  Siitä vanha Väinämöinen
  sormin suistuvi sulahan,
  käsin kääntyi lainehesen,
  kourin kuohu'un kohahti
  selästä sinisen hirven,
  hernevartisen hevosen.
  Nousi siitä suuri tuuli,
  aalto ankara merellä;
  kantoi vanhan Väinämöisen,
  uitteli ulomma maasta
  noille väljille vesille,
  ulapoille auke'ille.
  Siinä nuori Joukahainen
  itse kielin kerskaeli:
  "Et sinä, vanha Väinämöinen,
  enämpi elävin silmin
  sinä ilmoisna ikänä,
  kuuna kullan valkeana
  astu Väinölän ahoja,
  Kalevalan kankahia!
  "Kupli nyt siellä kuusi vuotta,
  seuro seitsemän kesyttä,
  karehi kaheksan vuotta
  noilla väljillä vesillä,
  lake'illa lainehilla:
  vuotta kuusi kuusipuuna,
  seitsemän petäjäpuuna,
  kannon pölkkynä kaheksan!"
  Siitä pistihe sisälle.
  Sai emo kysyneheksi:
  "Joko ammuit Väinämöisen,
  kaotit Kalevan poian?"
  Tuop' on nuori Joukahainen
  sanan vastahan sanovi:
  "Jo nyt ammuin Väinämöisen
  ja kaaoin kalevalaisen,
  loin on merta luutimahan,
  lainetta lakaisemahan.
  Tuohon lietohon merehen,
  aivan aaltojen sekahan
  sortui ukko sormillehen,
  kääntyi kämmenyisillehen;
  siitä kyykertyi kylelle,
  selällehen seisottihe
  meren aaltojen ajella,
  meren tyrskyn tyyräellä."
  Tuon emo sanoiksi virkki:
  "Pahoin teit sinä poloinen,
  kun on ammuit Väinämöisen,
  kaotit kalevalaisen,
  Suvantolan suuren miehen,
  Kalevalan kaunihimman!"

  Seitsemäs runo

  Vaka vanha Väinämöinen
  uipi aavoja syviä;
  kulki kuusisna hakona,
  petäjäisnä pehkiönä
  kuusi päiveä kesäistä,
  kuusi yötä järkiähän,
  eessänsä vesi vetelä,
  takanansa taivas selvä.
  Uip' on vielä yötä kaksi,
  kaksi päiveä pisintä.
  Niin yönä yheksäntenä,
  kaheksannen päivän päästä
  toki tuskaksi tulevi,
  painuvi pakolliseksi.
  Kun ei ole kynttä varpahissa
  eikä sormissa niveltä.
  Siinä vanha Väinämöinen
  itse tuon sanoiksi virkki:
  "Voi minä poloinen poika,
  voi poika polon-alainen,
  kun läksin omilta mailta,
  elomailta entisiltä
  iäkseni ilman alle,
  kuuksi päiväksi kululle,
  tuulten tuuiteltavaksi,
  aaltojen ajeltavaksi
  näillä väljillä vesillä,
  ulapoilla auke'illa!
  Vilu on täällä ollakseni,
  vaiva värjätelläkseni,
  aina aalloissa asua,
  veen selällä seurustella.
  "Enkä tuota tieäkänä,
  miten olla, kuin eleä
  tällä inhalla iällä,
  katovalla kannikalla:
  tuulehenko teen tupani,
  vetehenkö pirtin veistän?
  "Teen mä tuulehen tupani:
  ei ole tuulessa tukea;
  veistän pirttini vetehen:
  vesi viepi veistokseni."
  Lenti lintunen Lapista,
  kokkolintu koillisesta.
  Ei ole kokko suuren suuri
  eikä kokko pienen pieni:
  yksi siipi vettä viisti,
  toinen taivasta lakaisi,
  pursto merta pyyhätteli,
  nokka luotoja lotaisi.
  Lenteleikse, liiteleikse,
  katseleikse, käänteleikse.
  Näki vanhan Väinämöisen
  selällä meren sinisen:
  "Mit' olet meressä, miesi,
  uros, aaltojen seassa?"
  Vaka vanha Väinämöinen
  sanan virkkoi, noin nimesi:
  "Sit' olen meressä miesi,
  uros aaltojen varassa:
  läksin neittä Pohjolasta,
  impeä Pimentolasta.
  "Ajoa karautime
  suloa meryttä myöten.
  Niin päivänä muutamana,
  huomenna moniahana
  tulin Luotolan lahelle,
  Joukolan jokivesille:
  hepo alta ammuttihin,
  itseäni mielittihin.
  "Siitä vierähin vetehen,
  sorruin sormin lainehesen
  tuulen tuuiteltavaksi,
  aaltojen ajeltavaksi.
  "Tulipa tuuli luotehesta,
  iästä iso vihuri;
  se mun kauas kannatteli,
  uitteli ulomma maasta.
  Mont' olen päiveä pälynnyt,
  monta yötä uiksennellut
  näitä väljiä vesiä,
  ulapoita auke'ita;
  enk' on tuota tunnekana,
  arvoa, älyäkänä,
  kumpi kuoloksi tulevi,
  kumpi ennen ennättävi:
  nälkähänkö nääntyminen,
  vai vetehen vaipuminen."
  Sanoi kokko, ilman lintu:
  "Ellös olko milläskänä!
  Seisotaite selkähäni,
  nouse kynkkäluun nenille!
  Mie sinun merestä kannan,
  minne mielesi tekevi.
  Vielä muistan muunki päivän,
  arvoan ajan paremman,
  kun ajoit Kalevan kasken,
  Osmolan salon sivallit:
  heitit koivun kasvamahan,
  puun sorean seisomahan
  linnuille lepeämiksi,
  itselleni istumiksi."
  Siitä vanha Väinämöinen
  kohottavi kokkoansa;
  mies on nousevi merestä,
  uros aallosta ajaikse,
  siiville sijoitteleikse,
  kokon kynkkäluun nenille.
  Tuop' on kokko, ilman lintu,
  kantoi vanhan Väinämöisen,
  viepi tuulen tietä myöten,
  ahavan ratoa myöten
  Pohjan pitkähän perähän,
  summahan Sariolahan.
  Siihen heitti Väinämöisen,
  itse ilmahan kohosi.
  Siinä itki Väinämöinen,
  siinä itki ja urisi
  rannalla merellisellä,
  nimen tietämättömällä,
  sata haavoa sivulla,
  tuhat tuulen pieksemätä,
  partaki pahoin kulunut,
  tukka mennyt tuuhakaksi.
  Itki yötä kaksi, kolme,
  saman verran päiviäki;
  eikä tiennyt tietä käyä,
  outo, matkoa osannut
  palataksensa kotihin,
  mennä maille tuttaville,
  noille syntymäsijoille,
  elomaillen entisille.
  Pohjan piika pikkarainen,
  vaimo valkeanverinen,
  teki liiton päivän kanssa,
  päivän kanssa, kuun keralla
  yhen ajan noustaksensa
  ja yhen havataksensa:
  itse ennen ennätteli,
  ennen kuuta, aurinkoa,
  kukonki kurahtamatta,
  kanan lapsen laulamatta.
  Viisi villoa keritsi,
  kuusi lammasta savitsi,
  villat saatteli saraksi,
  kaikki vatvoi vaattehiksi
  ennen päivän nousemista,
  auringon ylenemistä.
  Pesi siitä pitkät pöyät,
  laajat lattiat lakaisi
  vastasella varpaisella,
  luutasella lehtisellä.
  Ammueli rikkasensa
  vaskisehen vakkasehen;
  vei ne ulos usta myöten,
  pellolle pihoa myöten,
  perimäisen pellon päähän,
  alimaisen aian suuhun.
  Seisattelihe rikoille,
  kuuntelihe, kääntelihe:
  kuulevi mereltä itkun,
  poikki joen juorotuksen.
  Juosten joutuvi takaisin,
  pian pirttihin menevi;
  sanoi tuonne saatuansa,
  toimitteli tultuansa:
  "Kuulin mie mereltä itkun,
  poikki joen juorotuksen."
  Louhi, Pohjolan emäntä,
  Pohjan akka harvahammas,
  pian pistihe pihalle,
  vierähti veräjän suuhun;
  siinä korvin kuunteleikse.
  Sanan virkkoi, noin nimesi:
  "Ei ole itku lapsen itku
  eikä vaimojen valitus;
  itku on partasuun urohon,
  jouhileuan juorottama."
  Työnnälti venon vesille,
  kolmilaian lainehille;
  itse loihe soutamahan.
  Sekä souti jotta joutui:
  souti luoksi Väinämöisen,
  luoksi itkevän urohon.
  Siinä itki Väinämöinen,
  urisi Uvannon sulho
  pahalla pajupurolla,
  tiheällä tuomikolla:
  suu liikkui, järisi parta,
  vaan ei leuka lonkaellut.
  Sanoi Pohjolan emäntä,
  puhutteli, lausutteli:
  "Ohoh sinua, ukko utra!
  Jo olet maalla vierahalla."
  Vaka vanha Väinämöinen
  päätänsä kohottelevi.
  Sanan virkkoi, noin nimesi:
  "Jo ma tuon itseki tieän:
  olen maalla vierahalla,
  tuiki tuntemattomalla.
  Maallani olin parempi,
  kotonani korkeampi."
  Louhi, Pohjolan emäntä,
  sanan virkkoi, noin nimesi:
  "Saisiko sanoakseni,
  oisiko lupa kysyä,
  mi sinä olet miehiäsi
  ja kuka urohiasi?"
  Vaka vanha Väinämöinen
  sanan virkkoi, noin nimesi:
  "Mainittihinpa minua,
  arveltihin aikoinansa
  illoilla iloitsijaksi,
  joka laakson laulajaksi
  noilla Väinölän ahoilla,
  Kalevalan kankahilla.
  Mi jo lienenki katala,
  tuskin tunnen itsekänä."
  Louhi, Pohjolan emäntä,
  sanan virkkoi, noin nimesi:
  "Nouse jo norosta, miesi,
  uros, uuelle uralle,
  haikeasi haastamahan,
  satuja sanelemahan!"
  Otti miehen itkemästä,
  urohon urisemasta;
  saattoi siitä purtehensa,
  istutti venon perähän.
  Itse airoille asettui,
  soutimille suorittihe;
  souti poikki Pohjolahan,
  viepi vierahan tupahan.
  Syötteli nälästynehen,
  kastunehen kuivaeli;
  siitä viikon hierelevi,
  hierelevi, hautelevi:
  teki miehen terveheksi,
  urohon paranneheksi.
  Kysytteli, lausutteli,
  itse virkki, noin nimesi:
  "Mitä itkit, Väinämöinen,
  uikutit, uvantolainen,
  tuolla paikalla pahalla,
  rannalla meryttä vasten?"
  Vaka vanha Väinämöinen
  sanan virkkoi, noin nimesi:
  "Onpa syytä itkeäni,
  vaivoja valittoani!
  Kauan oon meriä uinut,
  lapioinnut lainehia
  noilla väljillä vesillä,
  ulapoilla auke'illa.
  "Tuota itken tuon ikäni,
  puhki polveni murehin,
  kun ma uin omilta mailta,
  tulin mailta tuttavilta
  näille ouoille oville,
  veräjille vierahille.
  Kaikki täällä puut purevi,
  kaikki havut hakkoavi,
  joka koivu koikkoavi,
  joka leppä leikkoavi:
  yks' on tuuli tuttuani,
  päivä ennen nähtyäni
  näillä mailla vierahilla,
  äkkiouoilla ovilla."
  Louhi, Pohjolan emäntä,
  siitä tuon sanoiksi saatti:
  "Elä itke, Väinämöinen,
  uikuta, uvantolainen!
  Hyvä tääll' on ollaksesi,
  armas aikaellaksesi,
  syöä lohta luotaselta,
  sivulta sianlihoa."
  Silloin vanha Väinämöinen
  itse tuon sanoiksi virkki:
  "Kylkehen kyläinen syönti
  hyvissäki vierahissa;
  mies on maallansa parempi,
  kotonansa korkeampi.
  Soisipa sula Jumala,
  antaisipa armoluoja:
  pääsisin omille maille,
  elomaillen entisille!
  Parempi omalla maalla
  vetonenki virsun alta,
  kuin on maalla vierahalla
  kultamaljasta metonen."
  Louhi, Pohjolan emäntä,
  sanan virkkoi, noin nimesi:
  "Niin mitä minullen annat,
  kun saatan omille maille,
  oman peltosi perille,
  kotisaunan saapuville?"
  Sanoi vanha Väinämöinen:
  "Mitäpä kysyt minulta,
  jos saatat omille maille,
  oman peltoni perille,
  oman käen kukkumille,
  oman linnun laulamille!
  Otatko kultia kypärin,
  hope'ita huovallisen?"
  Louhi, Pohjolan emäntä,
  sanan virkkoi, noin nimesi:
  "Ohoh viisas Väinämöinen,
  tietäjä iän-ikuinen!
  En kysele kultiasi,
  halaja hope'itasi:
  kullat on lasten kukkasia,
  hopeat hevon helyjä.
  Taiatko takoa sammon,
  kirjokannen kalkutella
  joutsenen kynän nenästä,
  maholehmän maitosesta,
  yhen ohrasen jyvästä,
  yhen uuhen villasesta,
  niin annan tytön sinulle,
  panen neien palkastasi,
  saatan sun omille maille,
  oman linnun laulamille,
  oman kukon kuulumille,
  oman peltosi perille."
  Vaka vanha Väinämöinen
  sanan virkkoi, noin nimesi:
  "Taia en sampoa takoa,
  kirjokantta kirjoitella.
  Saata mie omille maille:
  työnnän seppo Ilmarisen,
  joka samposi takovi,
  kirjokannet kalkuttavi,
  neitosi lepyttelevi,
  tyttäresi tyy'yttävi.
  "Se on seppo sen mokoma,
  ylen taitava takoja,
  jok' on taivoa takonut,
  ilman kantta kalkutellut:
  ei tunnu vasaran jälki
  eikä pihtien pitämät."
  Louhi, Pohjolan emäntä,
  sanan virkkoi, noin nimesi:
  "Sille työnnän tyttäreni,
  sille lapseni lupoan,
  joka sampuen takovi,
  kannen kirjo kirjoittavi
  joutsenen kynän nenästä,
  maholehmän maitosesta,
  yhen ohrasen jyvästä,
  yhen uuhen untuvasta."
  Pani varsan valjahisin,
  ruskean re'en etehen;
  saattoi vanhan Väinämöisen,
  istutti oron rekehen.
  Siitä tuon sanoiksi virkki,
  itse lausui, noin nimesi:
  "Elä päätäsi ylennä,
  kohottele kokkoasi,
  kun ei uupune oronen,
  tahi ei ilta ennättäne:
  josp' on päätäsi ylennät,
  kohottelet kokkoasi,
  jo toki tuho tulevi,
  paha päivä päälle saapi."
  Siitä vanha Väinämöinen
  löi orosen juoksemahan,
  harjan liina liikkumahan.
  Ajoa karittelevi
  pimeästä Pohjolasta,
  summasta Sariolasta.

  Kahdeksas runo

  Tuo oli kaunis Pohjan neiti,
  maan kuulu, ve'en valio.
  Istui ilman vempelellä,
  taivon kaarella kajotti
  pukehissa puhta'issa,
  valke'issa vaattehissa;
  kultakangasta kutovi,
  hope'ista huolittavi
  kultaisesta sukkulasta,
  pirralla hope'isella.
  Suihki sukkula piossa,
  käämi käessä kääperöitsi,
  niiet vaskiset vatisi,
  hope'inen pirta piukki
  neien kangasta kutoissa,
  hope'ista huolittaissa.
  Vaka vanha Väinämöinen
  ajoa karittelevi
  pimeästä Pohjolasta,
  summasta Sariolasta.
  Ajoi matkoa palasen,
  pikkaraisen piirrätteli:
  kuuli sukkulan surinan
  ylähältä päänsä päältä.
  Tuossa päätänsä kohotti,
  katsahtavi taivahalle:
  kaari on kaunis taivahalla,
  neiti kaaren kannikalla,
  kultakangasta kutovi,
  hope'ista helkyttävi.
  Vaka vanha Väinämöinen
  heti seisatti hevosen.
  Tuossa tuon sanoiksi virkki,
  itse lausui, noin nimesi:
  "Tule, neiti, korjahani,
  laskeite rekoseheni!"
  Neiti tuon sanoiksi virkki,
  itse lausui ja kysyvi:
  "Miksi neittä korjahasi,
  tyttöä rekosehesi?"
  Vaka vanha Väinämöinen
  tuop' on tuohon vastaeli:
  "Siksi neittä korjahani,
  tyttöä rekoseheni:
  mesileivän leipojaksi,
  oluen osoajaksi,
  joka lautsan laulajaksi,
  ikkunan iloitsijaksi
  noilla Väinölän tiloilla,
  Kalevalan kartanoilla."
  Neiti tuon sanoiksi virkki,
  itse lausui ja pakisi:
  "Kun kävin mataramaalla,
  keikuin keltakankahalla
  eilen iltamyöhäsellä,
  aletessa aurinkoisen,
  lintu lauleli lehossa,
  kyntörastas raksutteli:
  lauleli tytärten mielen
  ja lauloi miniän mielen.
  "Mie tuota sanelemahan,
  linnulta kyselemähän:
  'Oi sie kyntörastahainen!
  Laula korvin kuullakseni:
  kumman on parempi olla,
  kumman olla kuuluisampi,
  tyttärenkö taattolassa
  vai miniän miehelässä?'
  "Tiainenpa tieon antoi,
  kyntörastas raksahutti:
  'Valkea kesäinen päivä,
  neitivalta valkeampi;
  vilu on rauta pakkasessa,
  vilumpi miniävalta.
  Niin on neiti taattolassa,
  kuin marja hyvällä maalla,
  niin miniä miehelässä,
  kuin on koira kahlehissa.
  Harvoin saapi orja lemmen,
  ei miniä milloinkana.'"
  Vaka vanha Väinämöinen
  itse tuon sanoiksi virkki:
  "Tyhjiä tiaisen virret,
  rastahaisen raksutukset!
  Lapsi on tytär kotona,
  vasta on neiti naituansa.
  Tule, neiti, korjahani,
  laskeite rekoseheni!
  En ole mitätön miesi,
  uros muita untelompi."
  Neiti taiten vastaeli,
  sanan virkkoi, noin nimesi:
  "Sitte sun mieheksi sanoisin,
  urohoksi arveleisin,
  jospa jouhen halkaiseisit
  veitsellä kärettömällä,
  munan solmuhun vetäisit
  solmun tuntumattomaksi."
  Vaka vanha Väinämöinen
  jouhen halki halkaisevi
  veitsellä kärettömällä,
  aivan tutkaimettomalla;
  munan solmuhun vetävi
  solmun tuntumattomaksi.
  Käski neittä korjahansa,
  tyttöä rekosehensa.
  Neiti taiten vastaeli:
  "Ehkäpä tulen sinulle,
  kun kiskot kivestä tuohta,
  säret jäästä aiaksia
  ilman palan pakkumatta,
  pilkkehen pirahtamatta."
  Vaka vanha Väinämöinen
  ei tuosta kovin hätäile:
  kiskoipa kivestä tuohta,
  särki jäästä aiaksia
  ilman palan pakkumatta,
  pilkkehen pirahtamatta.
  Kutsui neittä korjahansa,
  tyttöä rekosehensa.
  Neiti taiten vastoavi,
  sanovi sanalla tuolla:
  "Sillenpä minä menisin,
  kenp' on veistäisi venosen
  kehrävarteni muruista,
  kalpimeni kappaleista,
  työntäisi venon vesille,
  uuen laivan lainehille
  ilman polven polkematta,
  ilman kouran koskematta,
  käsivarren kääntämättä,
  olkapään ojentamatta."
  Siitä vanha Väinämöinen
  itse tuon sanoiksi virkki:
  "Liene ei maassa, maailmassa,
  koko ilman kannen alla
  mointa laivan laatijata,
  vertoani veistäjätä."
  Otti värttinän muruja,
  kehrävarren kiertimiä;
  läksi veistohon venosen,
  satalauan laittelohon
  vuorelle teräksiselle,
  rautaiselle kalliolle.
  Veikaten venettä veisti,
  purtta puista uhkaellen.
  Veisti päivän, veisti toisen,
  veisti kohta kolmannenki:
  ei kirves kivehen koske,
  kasa ei kalka kalliohon.
  Niin päivällä kolmannella
  Hiisi pontta pyörähytti,
  Lempo tempasi tereä,
  Paha vartta vaapahutti.
  Kävipä kivehen kirves,
  kasa kalkkoi kalliohon;
  kirves kilpistyi kivestä,
  terä liuskahti liha'an,
  polvehen pojan pätöisen,
  varpahasen Väinämöisen.
  Sen Lempo lihoille liitti,
  Hiisi suonille sovitti:
  veri pääsi vuotamahan,
  hurme huppelehtamahan.
  Vaka vanha Väinämöinen,
  tietäjä iän-ikuinen,
  tuossa tuon sanoiksi virkki,
  noin on lausui ja pakisi:
  "Oi sie kirves kikkanokka,
  tasaterä tapparainen!
  Luulitko puuta purrehesi,
  honkoa hotaisnehesi,
  petäjätä pannehesi,
  koivua kohannehesi,
  kun sa lipsahit liha'an,
  solahutit suonilleni?"
  Loihe siitä loitsimahan,
  sai itse sanelemahan.
  Luki synnyt syitä myöten,
  luottehet lomia myöten,
  mutt' ei muista muutamia
  rauan suuria sanoja,
  joista salpa saataisihin,
  luja lukko tuotaisihin
  noille rauan ratkomille,
  suu sinervän silpomille.
  Jo veri jokena juoksi,
  hurme koskena kohisi:
  peitti maassa marjan varret,
  kanervaiset kankahalla.
  Eik' ollut sitä mätästä,
  jok' ei tullut tulvillehen
  noita liikoja veriä,
  hurmehia huurovia
  polvesta pojan totisen,
  varpahasta Väinämöisen.
  Vaka vanha Väinämöinen
  ketti villoja kiveltä,
  otti suolta sammalia,
  maasta mättähän repäisi
  tukkeheksi tuiman reiän,
  paikaksi pahan veräjän;
  ei vääjä vähäistäkänä,
  pikkuistakana piätä.
  Jopa tuskaksi tulevi,
  läylemmäksi lankeavi.
  Vaka vanha Väinämöinen
  itse itkuhun hyräytyi;
  pani varsan valjahisin,
  ruskean re'en etehen,
  siitä reuoikse rekehen,
  kohennaikse korjahansa.
  Laski virkkua vitsalla,
  helähytti helmisvyöllä;
  virkku juoksi, matka joutui,
  reki vieri, tie lyheni.
  Jo kohta kylä tulevi:
  kolme tietä kohtoavi.
  Vaka vanha Väinämöinen
  ajavi alinta tietä
  alimaisehen talohon.
  Yli kynnyksen kysyvi:
  "Oisiko talossa tässä
  rauan raannan katsojata,
  uron tuskan tuntijata,
  vammojen vakittajata?"
  Olipa lapsi lattialla,
  poika pieni pankon päässä.
  Tuop' on tuohon vastoavi:
  "Ei ole talossa tässä
  rauan raannan katsojata,
  uron tuskan tuntijata,
  kivun kiinniottajata,
  vammojen vakittajata;
  onpi toisessa talossa:
  aja toisehen talohon!"
  Vaka vanha Väinämöinen
  laski virkkua vitsalla,
  ajoa suhuttelevi.
  Ajoi matkoa palasen,
  keskimäistä tietä myöten
  keskimäisehen talohon.
  Kysyi kynnyksen takoa,
  anoi alta ikkunaisen:
  "Oisiko talossa tässä
  rauan raannan katsojata,
  salpoa verisatehen,
  suonikosken sortajata?"
  Akka oli vanha vaipan alla,
  kielipalku pankon päässä.
  Akka varsin vastaeli,
  hammas kolmi kolkkaeli:
  "Ei ole talossa tässä
  rauan raannan katsojata,
  verisynnyn tietäjätä,
  kivun kiinniottajata;
  onpi toisessa talossa:
  aja toisehen talohon!"
  Vaka vanha Väinämöinen
  laski virkkua vitsalla,
  ajoa suhuttelevi.
  Ajoi matkoa palasen,
  ylimäistä tietä myöten
  ylimäisehen talohon.
  Yli kynnyksen kysyvi,
  lausui lakkapuun takoa:
  "Oisiko talossa tässä
  rauan raannan katsojata,
  tämän tulvan tukkijata,
  veren summan sulkijata?"
  Ukko oli uunilla asuva,
  halliparta harjun alla.
  Ukko uunilta urahti,
  halliparta paukutteli:
  "On sulettu suuremmatki,
  jalommatki jaksettuna
  Luojan kolmella sanalla,
  syvän synnyn säätämällä:
  joet suista, järvet päistä,
  virrat niskalta vihaiset,
  lahet niemien nenistä,
  kannakset kape'immilta."

  Yhdeksäs runo

  Siitä vanha Väinämöinen
  itse korjasta kohosi,
  nousi reestä nostamatta,
  yleni ylentämättä;
  tuosta pirttihin tulevi,
  alle kattojen ajaikse.
  Tuoahan hopeatuoppi,
  kultakannu kannetahan:
  ei veä vähäistäkänä,
  pikkuistakana piätä
  verta vanhan Väinämöisen,
  hurmetta jalon urohon.
  Ukko uunilta urahti,
  halliparta paukutteli:
  "Mi sinä lienet miehiäsi
  ja kuka urohiasi?
  Verta on seitsemän venettä,
  kantokorvoa kaheksan
  sun, poloinen, polvestasi
  lattialle laskettuna!
  Muut on muistaisin sanaset,
  vaan en arvoa alusta,
  mist' on rauta syntynynnä,
  kasvanunna koito kuona."
  Silloin vanha Väinämöinen
  sanan virkkoi, noin nimesi:
  "Itse tieän rauan synnyn,
  arvoan alun teräksen:
  ilma on emoja ensin,
  vesi vanhin veljeksiä,
  rauta nuorin veljeksiä,
  tuli kerran keskimäinen.
  "Tuo Ukko, ylinen luoja,
  itse ilmojen jumala,
  ilmasta ve'en eroitti,
  veestä maati manterehen.
  Rauta on raukka syntymättä,
  syntymättä, kasvamatta.
  "Ukko, ilmoinen jumala,
  hieroi kahta kämmentänsä,
  mykelti molempiansa
  vasemmassa polven päässä.
  Siitä syntyi kolme neittä,
  koko kolme luonnotarta
  rauan ruostehen emoiksi,
  suu sinervän siittäjiksi.
  "Neiet käyä notkutteli,
  astui immet pilven äärtä
  utarilla uhkuvilla,
  nännillä pakottavilla.
  Lypsit maalle maitojansa,
  uhkutit utariansa;
  lypsit maille, lypsit soille,
  lypsit vienoille vesille.
  "Yksi lypsi mustan maion:
  vanhimpainen neitosia;
  toinen valkean valutti:
  keskimäinen neitosia;
  kolmas puikutti punaisen:
  nuorimpainen neitosia.
  "Ku on lypsi mustan maion,
  siitä syntyi meltorauta;
  ku on valkean valutti,
  siit' on tehtynä teräkset;
  ku on puikutti punaisen,
  siit' on saatu rääkyrauta.
  "Olipa aikoa vähäinen.
  Rauta tahteli tavata
  vanhempata veikkoansa,
  käyä tulta tuntemahan.
  "Tuli tuhmaksi rupesi,
  kasvoi aivan kauheaksi:
  oli polttoa poloisen,
  rauta raukan, veikkosensa.
  "Rauta pääsi piilemähän,
  piilemähän, säilymähän
  tuon tuiman tulen käsistä,
  suusta valkean vihaisen.
  "Siitä sitte rauta piili,
  sekä piili jotta säilyi
  heiluvassa hettehessä,
  läikkyvässä lähtehessä,
  suurimmalla suon selällä,
  tuiman tunturin laella,
  jossa joutsenet munivat,
  hanhi poiat hautelevi.
  "Rauta suossa soikottavi,
  veteläisessä venyvi;
  piili vuoen, piili toisen,
  piili kohta kolmannenki
  kahen kantosen välissä,
  koivun kolmen juuren alla.
  Ei toki pakohon pääsnyt
  tulen tuimista käsistä;
  piti tulla toisen kerran,
  lähteä tulen tuville
  astalaksi tehtäessä,
  miekaksi taottaessa.
  "Susi juoksi suota myöten,
  karhu kangasta samosi;
  suo liikkui suen jälessä,
  kangas karhun kämmenissä:
  siihen nousi rautaruoste
  ja kasvoi teräskaranko
  suen sorkkien sijoille,
  karhun kannan kaivamille.
  "Syntyi seppo Ilmarinen,
  sekä syntyi jotta kasvoi.
  Se syntyi sysimäellä,
  kasvoi hiilikankahalla
  vaskinen vasara käessä,
  pihet pikkuiset piossa.
  "Yöllä syntyi Ilmarinen,
  päivällä pajasen laati.
  Etsi paikkoa pajalle,
  levitystä lietsimille.
  Näki suota salmekkehen,
  maata märkeä vähäisen,
  läksi tuota katsomahan,
  likeltä tähyämähän:
  tuohon painoi palkehensa,
  tuohon ahjonsa asetti.
  "Jo joutui suen jälille,
  karhun kantapään sijoille;
  näki rautaiset orahat,
  teräksiset tierottimet
  suen suurilla jälillä,
  karhun kämmenen tiloilla.
  "Sanovi sanalla tuolla:
  'Voi sinua, rauta raukka,
  kun olet kurjassa tilassa,
  alahaisessa asussa,
  suolla sorkissa sutosen,
  aina karhun askelissa!'
  "Arvelee, ajattelevi:
  'Mitä tuostaki tulisi,
  josp' on tunkisin tulehen,
  ahjohon asettelisin?'
  "Rauta raukka säpsähtihe,
  säpsähtihe, säikähtihe,
  kun kuuli tulen sanomat,
  tulen tuimat maininnaiset.
  "Sanoi seppo Ilmarinen:
  'Ellös olko milläskänä!
  Tuli ei polta tuttuansa,
  herjaele heimoansa.
  Kun tulet tulen tuville,
  valkean varustimille,
  siellä kasvat kaunihiksi,
  ylenet ylen ehoksi:
  miesten miekoiksi hyviksi,
  naisten nauhan päättimiksi.'
  "Senp' on päivyen perästä
  rauta suosta sotkettihin,
  vetelästä vellottihin,
  tuotihin sepon pajahan.
  "Tuon seppo tulehen tunki,
  alle ahjonsa ajeli.
  Lietsoi kerran, lietsoi toisen,
  lietsoi kerran kolmannenki:
  rauta vellinä viruvi,
  kuonana kohaelevi,
  venyi vehnäisnä tahasna,
  rukihisna taikinana
  sepon suurissa tulissa,
  ilmivalkean väessä.
  "Siinä huuti rauta raukka:
  'Ohoh seppo Ilmarinen!
  Ota pois minua täältä
  tuskista tulen punaisen!'
  "Sanoi seppo Ilmarinen:
  'Jos otan sinun tulesta,
  ehkä kasvat kauheaksi,
  kovin raivoksi rupeat,
  vielä veistät veljeäsi,
  lastuat emosi lasta.'
  "Siinä vannoi rauta raukka,
  vannoi vaikean valansa
  ahjolla, alasimella,
  vasaroilla, valkkamilla;
  sanovi sanalla tuolla,
  lausui tuolla lausehella:
  'Onpa puuta purrakseni,
  kiven syäntä syöäkseni,
  etten veistä veikkoani,
  lastua emoni lasta.
  Parempi on ollakseni,
  eleäkseni ehompi
  kulkijalla kumppalina,
  käyvällä käsiasenna,
  kuin syöä omaa sukua,
  heimoani herjaella.'
  "Silloin seppo Ilmarinen,
  takoja iän-ikuinen,
  rauan tempasi tulesta,
  asetti alasimelle;
  rakentavi raukeaksi,
  tekevi teräkaluiksi,
  keihä'iksi, kirvehiksi,
  kaikenlaisiksi kaluiksi.
  "Viel' oli pikkuista vajalla,
  rauta raukka tarpehessa:
  eipä kiehu rauan kieli,
  ei sukeu suu teräksen,
  rauta ei kasva karkeaksi
  ilman veessä kastumatta.
  "Siitä seppo Ilmarinen
  itse tuota arvelevi.
  Laati pikkuisen poroa,
  lipeäistä liuotteli
  teräksenteko-mujuiksi,
  rauankarkaisu-vesiksi.
  "Koitti seppo kielellänsä,
  hyvin maistoi mielellänsä;
  itse tuon sanoiksi virkki:
  'Ei nämät hyvät minulle
  teräksenteko-vesiksi,
  rautojen rakentomaiksi.'
  "Mehiläinen maasta nousi,
  sinisiipi mättähästä.
  Lentelevi, liitelevi
  ympäri sepon pajoa.
  "Niin seppo sanoiksi virkki:
  'Mehiläinen, mies kepeä!
  Tuo simoa siivessäsi,
  kanna mettä kielessäsi
  kuuen kukkasen nenästä,
  seitsemän on heinän päästä
  teräksille tehtäville,
  rauoille rakettaville!'
  "Herhiläinen, Hiien lintu,
  katselevi, kuuntelevi,
  katseli katon rajasta,
  alta tuohen tuijotteli
  rautoja rakettavia,
  teräksiä tehtäviä.
  "Lenteä hyrähtelevi;
  viskoi Hiien hirmuloita,
  kantoi käärmehen kähyjä,
  maon mustia mujuja,
  kusiaisen kutkelmoita,
  sammakon salavihoja
  teräksenteko-mujuihin,
  rauankarkaisu-vetehen.
  "Itse seppo Ilmarinen,
  takoja alinomainen,
  luulevi, ajattelevi
  mehiläisen tulleheksi,
  tuon on mettä tuoneheksi,
  kantaneheksi simoa.
  Sanan virkkoi, noin nimesi:
  'Kas nämät hyvät minulle
  teräksenteko-vesiksi,
  rautojen rakentamiksi!'
  "Siihen tempasi teräksen,
  siihen kasti rauta raukan
  pois tulesta tuotaessa,
  ahjosta otettaessa.
  "Sai siitä teräs pahaksi,
  rauta raivoksi rupesi,
  petti, vaivainen, valansa,
  söi kuin koira kunniansa:
  veisti, raukka, veljeänsä,
  sukuansa suin piteli,
  veren päästi vuotamahan,
  hurmehen hurahtamahan."
  Ukko uunilta urahti,
  parta lauloi, pää järähti:
  "Jo nyt tieän rauan synnyn,
  tajuan tavat teräksen.
  "Ohoh sinua, rauta raukka,
  rauta raukka, koito kuona,
  teräs tenhon-päivällinen!
  Siitäkö sinä sikesit,
  siitä kasvoit kauheaksi,
  ylen suureksi sukesit?
  "Et sä silloin suuri ollut
  etkä suuri etkä pieni,
  et kovin koreakana
  etkä äijältä äkäinen,
  kun sa maitona makasit,
  rieskasena riuottelit
  nuoren neitosen nisissä,
  kasvoit immen kainalossa
  pitkän pilven rannan päällä,
  alla taivahan tasaisen.
  "Etkä silloin suuri ollut,
  et ollut suuri etkä pieni,
  kun sa liejuna lepäsit,
  seisoit selvänä vetenä
  suurimmalla suon selällä,
  tuiman tunturin laella,
  muutuit tuolla maan muraksi,
  ruostemullaksi rupesit.
  "Etkä silloin suuri ollut,
  et ollut suuri etkä pieni,
  kun sua hirvet suolla hieroi,
  peurat pieksi kankahalla,
  susi sotki sorkillansa,
  karhu kämmenyisillänsä.
  "Etkä silloin suuri ollut,
  et ollut suuri etkä pieni,
  kun sa suosta sotkettihin,
  maan muasta muokattihin,
  vietihin sepon pajahan,
  alle ahjon Ilmarisen.
  "Etkä silloin suuri ollut,
  et ollut suuri etkä pieni,
  kun sa kuonana kohisit,
  läikyit lämminnä vetenä
  tuimissa tulisijoissa,
  vannoit vaikean valasi
  ahjolla, alasimella,
  vasaroilla, valkkamilla,
  sepon seisontasijoilla,
  takehinta-tanterilla.
  "Joko nyt suureksi sukenit,
  äreäksi ärtelihit,
  rikoit, vaivainen, valasi,
  söit kuin koira kunniasi,
  kun sa syrjit syntyäsi,
  sukuasi suin pitelit?
  "Ku käski pahalle työlle,
  kenp' on kehnolle kehoitti?
  Isosiko vai emosi
  vaiko vanhin veljiäsi
  vai nuorin sisariasi
  vaiko muu sukusi suuri?
  "Ei isosi, ei emosi
  eikä vanhin veljiäsi,
  ei nuorin sisariasi
  eikä muu sukusi suuri:
  itse teit tihua työtä,
  katkoit kalmankarvallista.
  "Tule nyt työsi tuntemahan,
  pahasi parantamahan,
  ennenkuin sanon emolle,
  vanhemmallesi valitan!
  Enemp' on emolla työtä,
  vaiva suuri vanhemmalla,
  kun poika pahoin tekevi,
  lapsi tuhmin turmelevi.
  "Piäty, veri, vuotamasta,
  hurme, huppelehtamasta,
  päälleni päräjämästä,
  riuskumasta rinnoilleni!
  Veri, seiso kuni seinä,
  asu, hurme, kuni aita,
  kuin miekka meressä seiso,
  saraheinä sammalessa,
  paasi pellon pientaressa,
  kivi koskessa kovassa!
  "Vaan jos mieli laatinevi
  liikkua lipeämmästi,
  niin sä liikkuos lihassa
  sekä luissa luistaellos!
  Sisässä sinun parempi,
  alla kalvon kaunihimpi,
  suonissa sorottamassa
  sekä luissa luistamassa,
  kuin on maahan vuotamassa,
  rikoille ripajamassa.
  "Et sä, maito, maahan joua,
  nurmehen, veri viatoin,
  miesten hempu, heinikkohon,
  kumpuhun, urosten kulta.
  Syämessä sinun sijasi,
  alla keuhkon kellarisi;
  sinne siirräite välehen,
  sinne juoskos joutuisasti!
  Et ole joki juoksemahan
  etkä lampi laskemahan,
  suohete solottamahan,
  venelotti vuotamahan.
  "Tyy'y nyt, tyyris, tippumasta,
  punainen, putoamasta!
  Kun et tyy'y, niin tyrehy!
  Tyytyi ennen Tyrjän koski,
  joki Tuonelan tyrehtyi,
  meri kuivi, taivas kuivi
  sinä suurna poutavuonna,
  tulivuonna voimatoinna.
  "Jos et tuostana totelle,
  viel' on muita muistetahan,
  uuet keinot keksitähän:
  huuan Hiiestä patoa,
  jolla verta keitetähän,
  hurmetta varistetahan,
  ilman tilkan tippumatta,
  punaisen putoamatta,
  veren maahan vuotamatta,
  hurmehen hurajamatta.
  "Kun ei lie minussa miestä,
  urosta Ukon pojassa
  tämän tulvan tukkijaksi,
  suonikosken sortajaksi,
  onp' on taatto taivahinen,
  pilven-päällinen jumala,
  joka miehistä pätevi,
  urohista kelpoavi
  veren suuta sulkemahan,
  tulevata tukkimahan.
  "Oi Ukko, ylinen luoja,
  taivahallinen jumala!
  Tule tänne tarvittaissa,
  käy tänne kutsuttaessa!
  Tunge turpea kätesi,
  paina paksu peukalosi
  tukkeheksi tuiman reiän,
  paikaksi pahan veräjän!
  Veä päälle lemmen lehti,
  kultalumme luikahuta
  veren tielle telkkimeksi,
  tulevalle tukkeheksi,
  jottei parsku parralleni,
  valu vaaterievuilleni!"
  Sillä sulki suun vereltä,
  tien on telkki hurmehelta.
  Pani poikansa pajahan
  tekemähän voitehia
  noista heinän helpehistä,
  tuhatlatvan tutkaimista,
  me'en maahan vuotajista,
  simatilkan tippujista.
  Poikanen meni pajahan,
  läksi voitehen tekohon;
  tuli tammi vastahansa.
  Kysytteli tammeltansa:
  "Onko mettä oksillasi,
  alla kuoresi simoa?"
  Tammi taiten vastoavi:
  "Päivänäpä eilisenä
  sima tippui oksilleni,
  mesi latvalle rapatti
  pilvistä pirisevistä,
  hattaroista haihtuvista."
  Otti tammen lastuloita,
  puun murskan murenemia;
  otti heiniä hyviä,
  ruohoja monennäköjä,
  joit' ei nähä näillä mailla
  kaikin paikoin kasvaviksi.
  Panevi pa'an tulelle,
  laitti keiton kiehumahan
  täynnä tammen kuoriloita,
  heiniä hyvännäköjä.
  Pata kiehui paukutteli
  kokonaista kolme yötä,
  kolme päiveä keväistä.
  Siitä katsoi voitehia,
  onko voitehet vakaiset,
  katsehet alinomaiset.
  Ei ole voitehet vakaiset,
  katsehet alinomaiset.
  Pani heiniä lisäksi,
  ruohoa monennäöistä,
  kut oli tuotu toisialta,
  sa'an taipalen takoa
  yheksältä loitsijalta,
  kaheksalta katsojalta.
  Keitti vielä yötä kolme,
  ynnähän yheksän yötä.
  Nostavi pa'an tulelta,
  katselevi voitehia,
  onko voitehet vakaiset,
  katsehet alinomaiset.
  Olipa haapa haaraniekka,
  kasvoi pellon pientarella.
  Tuon murha murenti poikki,
  kaikki kahtia hajotti;
  voiti niillä voitehilla,
  katsoi niillä katsehilla.
  Itse tuon sanoiksi virkki:
  "Kun lie näissä voitehissa
  vian päälle vietävätä,
  vammoille valettavata,
  haapa, yhtehen paratkos
  ehommaksi entistäsi!"
  Haapa yhtehen parani
  ehommaksi entistänsä,
  kasvoi päältä kaunihiksi,
  alta aivan terveheksi.
  Siitä koitti voitehia,
  katselevi katsehia,
  koitteli kiven koloihin,
  paasien pakahtumihin:
  jo kivet kivihin tarttui,
  paaet paatehen rupesi.
  Tuli poikanen pajasta
  tekemästä voitehia,
  rasvoja rakentamasta;
  ne työnti ukon kätehen:
  "Siin' on voitehet vakaiset,
  katsehet alinomaiset,
  vaikka vuoret voitelisit,
  kaikki kalliot yheksi."
  Koki ukko kielellänsä,
  maistoi suullansa sulalla,
  tunsi katsehet hyviksi,
  voitehet vaka'isiksi.
  Siitä voiti Väinämöistä,
  pahoin-tullutta paranti,
  voiti alta, voiti päältä,
  kerta keskeä sivalti.
  Sanovi sanalla tuolla,
  lausui tuolla lausehella:
  "En liiku omin lihoini,
  liikun Luojani lihoilla,
  en väiky omin väkini,
  väikyn väellä kaikkivallan,
  en puhu omalla suulla,
  puhelen Jumalan suulla.
  Josp' on mulla suu suloinen,
  suloisempi suu Jumalan,
  jospa on kaunoinen käteni,
  käsi Luojan kaunihimpi."
  Kun oli voie päälle pantu,
  nuot on katsehet vakaiset,
  murti se puolipyörryksihin,
  Väinämöisen väännyksihin:
  lyökse sinne, lyökse tänne,
  vaan ei löytänyt lepoa.
  Niin ukko kipuja kiisti,
  työnti tuosta tuskapäitä
  keskelle Kipumäkeä,
  Kipuvuoren kukkulalle
  kiviä kivistämähän,
  paasia pakottamahan.
  Tukun silkkiä sivalti,
  senpä leikkeli levyiksi,
  senp' on katkoi kappaleiksi,
  sitehiksi suoritteli.
  Sitoi niillä silkillänsä,
  kapaloivi kaunoisilla
  polvea pojan pätöisen,
  varpahia Väinämöisen.
  Sanovi sanalla tuolla,
  lausui tuolla lausehella:
  "Siteheksi Luojan silkki,
  Luojan kaapu katteheksi
  tälle polvelle hyvälle,
  vakaisille varpahille!
  Katso nyt, kaunoinen Jumala,
  varjele, vakainen Luoja,
  jottei vietäisi vioille,
  vammoille veällettäisi!"
  Siitä vanha Väinämöinen
  jo tunsi avun totisen.
  Pian pääsi terveheksi;
  liha kasvoi kaunihiksi,
  alta aivan terveheksi,
  keskeä kivuttomaksi,
  vieriltä viattomaksi,
  päältä päärmehettömäksi,
  ehommaksi entistänsä,
  paremmaksi tuonoistansa.
  Jo nyt jaksoi jalka käyä,
  polvi polkea kykeni;
  ei nuuru nimeksikänä
  vaikerra vähäistäkänä.
  Siitä vanha Väinämöinen
  siirti silmänsä ylemmä,
  katsahtavi kaunihisti
  päälle pään on taivosehen;
  sanovi sanalla tuolla,
  lausui tuolla lausehella:
  "Tuoltapa aina armot käyvät,
  turvat tuttavat tulevat
  ylähältä taivahasta,
  luota Luojan kaikkivallan.
  "Ole nyt kiitetty, Jumala,
  ylistetty, Luoja, yksin,
  kun annoit avun minulle,
  tuotit turvan tuttavasti
  noissa tuskissa kovissa,
  terän rauan raatamissa!"
  Siitä vanha Väinämöinen
  vielä tuon sanoiksi virkki:
  "Elkätte, etinen kansa,
  kansa vasta kasvavainen,
  veikaten venettä tehkö,
  uhkaellen kaartakana!
  Jumalass' on juoksun määrä,
  Luojassa lopun asetus,
  ei uron osoannassa,
  vallassa väkevänkänä."

  Kymmenes runo

  Vaka vanha Väinämöinen
  otti ruskean orihin,
  pani varsan valjahisin,
  ruskean re'en etehen;
  itse reuoikse rekehen,
  kohennaikse korjahansa.
  Laski virkkua vitsalla,
  helähytti helmisvyöllä;
  virkku juoksi, matka joutui,
  reki vieri, tie lyheni,
  jalas koivuinen kolasi,
  vemmel piukki pihlajainen.
  Ajavi karettelevi.
  Ajoi soita, ajoi maita,
  ajoi aavoja ahoja.
  Kulki päivän, kulki toisen,
  niin päivällä kolmannella
  tuli pitkän sillan päähän,
  Kalevalan kankahalle,
  Osmon pellon pientarelle.
  Siinä tuon sanoiksi virkki,
  itse lausui ja pakisi:
  "Syö, susi, unennäkijä,
  tapa, tauti, lappalainen!
  Sanoi ei saavani kotihin
  enämpi elävin silmin
  sinä ilmoisna ikänä,
  kuuna kullan valkeana
  näille Väinölän ahoille,
  Kalevalan kankahille."
  Siitä vanha Väinämöinen
  laulelevi, taitelevi:
  lauloi kuusen kukkalatvan,
  kukkalatvan, kultalehvän;
  latvan työnti taivahalle,
  puhki pilvien kohotti,
  lehvät ilmoille levitti,
  halki taivahan hajotti.
  Laulelevi, taitelevi:
  lauloi kuun kumottamahan
  kultalatva-kuusosehen,
  lauloi oksillen otavan.
  Ajavi karettelevi
  kohti kullaista kotia,
  alla päin, pahoilla mielin,
  kaiken kallella kypärin,
  kun oli seppo Ilmarisen,
  takojan iän-ikuisen,
  luvannut lunastimeksi,
  oman päänsä päästimeksi
  pimeähän Pohjolahan,
  summahan Sariolahan.
  Jop' on seisottui oronen
  Osmon uuen pellon päähän.
  Siitä vanha Väinämöinen
  päätä korjasta kohotti:
  kuuluvi pajasta pauke,
  hilke hiilihuonehesta.
  Vaka vanha Väinämöinen
  itse pistihe pajahan.
  Siell' on seppo Ilmarinen:
  takoa taputtelevi.
  Sanoi seppo Ilmarinen:
  "Oi sie vanha Väinämöinen!
  Miss' olet viikon viipynynnä,
  kaiken aikasi asunut?"
  Vaka vanha Väinämöinen
  itse tuon sanoiksi virkki:
  "Tuoll' olen viikon viipynynnä,
  kaiken aikani elellyt
  pimeässä Pohjolassa,
  summassa Sariolassa,
  liukunut Lapin lauilla,
  tietomiesten tienohilla."
  Siitä seppo Ilmarinen
  sanan virkkoi, noin nimesi:
  "Oi sie vanha Väinämöinen,
  tietäjä iän-ikuinen!
  Mitä lausut matkoiltasi
  tultua kotituville?"
  Virkki vanha Väinämöinen:
  "Äijä on mulla lausumista:
  onp' on neiti Pohjolassa,
  impi kylmässä kylässä,
  jok' ei suostu sulhosihin,
  mielly miehi'in hyvihin.
  Kiitti puoli Pohjan maata,
  kun onpi kovin korea:
  kuuhut paistoi kulmaluilta,
  päivä rinnoilta risotti,
  otavainen olkapäiltä,
  seitsentähtinen selältä.
  "Sinä, seppo Ilmarinen,
  takoja iän-ikuinen,
  lähe neittä noutamahan,
  päätä kassa katsomahan!
  Kun saatat takoa sammon,
  kirjokannen kirjaella,
  niin saat neion palkastasi,
  työstäsi tytön ihanan."
  Sanoi seppo Ilmarinen:
  "Ohoh vanha Väinämöinen!
  Joko sie minun lupasit
  pimeähän Pohjolahan
  oman pääsi päästimeksi,
  itsesi lunastimeksi?
  En sinä pitkänä ikänä,
  kuuna kullan valkeana
  lähe Pohjolan tuville,
  Sariolan salvoksille,
  miesten syöjille sijoille,
  urosten upottajille."
  Siitä vanha Väinämöinen
  itse tuon sanoiksi virkki:
  "Viel' on kumma toinen kumma:
  onp' on kuusi kukkalatva,
  kukkalatva, kultalehvä
  Osmon pellon pientarella;
  kuuhut latvassa kumotti,
  oksilla otava seisoi."
  Sanoi seppo Ilmarinen:
  "En usko toeksi tuota,
  kun en käyne katsomahan,
  nähne näillä silmilläni."
  Sanoi vanha Väinämöinen:
  "Kun et usko kuitenkana,
  lähtekämme katsomahan,
  onko totta vai valetta!"
  Lähettihin katsomahan
  tuota kuusta kukkapäätä,
  yksi vanha Väinämöinen,
  toinen seppo Ilmarinen.
  Sitte tuonne tultuansa
  Osmon pellon pientarelle
  seppo seisovi likellä,
  uutta kuusta kummeksivi,
  kun oli oksilla otava,
  kuuhut kuusen latvasessa.
  Siinä vanha Väinämöinen
  itse tuon sanoiksi virkki:
  "Nyt sinä, seppo veikkoseni,
  nouse kuuta noutamahan,
  otavaista ottamahan
  kultalatva-kuusosesta!"
  Siitä seppo Ilmarinen
  nousi puuhun korkealle,
  ylähäksi taivahalle,
  nousi kuuta noutamahan,
  otavaista ottamahan
  kultalatva-kuusosesta.
  Virkki kuusi kukkalatva,
  lausui lakkapää petäjä:
  "Voipa miestä mieletöintä,
  äkkioutoa urosta!
  Nousit, outo, oksilleni,
  lapsen-mieli, latvahani
  kuvakuun on nouantahan,
  valetähtyen varahan!"
  Silloin vanha Väinämöinen
  lauloa hyrähtelevi:
  lauloi tuulen tuppurihin,
  ilman raivohon rakenti;
  sanovi sanalla tuolla,
  lausui tuolla lausehella:
  "Ota, tuuli, purtehesi,
  ahava, venosehesi
  vieä vieretelläksesi
  pimeähän Pohjolahan!"
  Nousi tuuli tuppurihin,
  ilma raivohon rakentui,
  otti seppo Ilmarisen
  vieä viiletelläksensä
  pimeähän Pohjolahan,
  summahan Sariolahan.
  Siinä seppo Ilmarinen
  jopa kulki jotta joutui!
  Kulki tuulen tietä myöten,
  ahavan ratoa myöten,
  yli kuun, alatse päivän,
  otavaisten olkapäitse;
  päätyi Pohjolan pihalle,
  Sariolan saunatielle,
  eikä häntä koirat kuullut
  eikä haukkujat havainnut.
  Louhi, Pohjolan emäntä,
  Pohjan akka harvahammas
  tuop' on päätyvi pihalle.
  Itse ennätti sanoa:
  "Mi sinä lienet miehiäsi
  ja kuka urohiasi?
  Tulit tänne tuulen tietä,
  ahavan rekiratoa,
  eikä koirat kohti hauku,
  villahännät virkkaele!"
  Sanoi seppo Ilmarinen:
  "En mä tänne tullutkana
  kylän koirien kuluiksi,
  villahäntien vihoiksi,
  näillen ouoillen oville,
  veräjille vierahille."
  Siitä Pohjolan emäntä
  tutkaeli tullehelta:
  "Oletko tullut tuntemahan,
  kuulemahan, tietämähän
  tuota seppo Ilmarista,
  takojata taitavinta?
  Jo on viikon vuotettuna
  sekä kauan kaivattuna
  näille Pohjolan perille
  uuen sammon laaintahan."
  Se on seppo Ilmarinen
  sanan virkkoi, noin nimesi:
  "Lienen tullut tuntemahan
  tuon on seppo Ilmarisen,
  kun olen itse Ilmarinen,
  itse taitava takoja."
  Louhi, Pohjolan emäntä,
  Pohjan akka harvahammas,
  pian pistihe tupahan,
  sanovi sanalla tuolla:
  "Neityeni nuorempani,
  lapseni vakavimpani!
  Pane nyt päällesi parasta,
  varrellesi valke'inta,
  hempe'intä helmoillesi,
  ripe'intä rinnoillesi,
  kaulallesi kaunihinta,
  kukke'inta kulmillesi,
  poskesi punottamahan,
  näköpääsi näyttämähän!
  Jo on seppo Ilmarinen,
  takoja iän-ikuinen,
  saanut sammon laaintahan,
  kirjokannen kirjantahan."
  Tuop' on kaunis Pohjan tytti,
  maan kuulu, ve'en valio,
  otti vaattehet valitut,
  pukehensa puhtahimmat;
  viitiseikse, vaatiseikse,
  pääsomihin suoritseikse,
  vaskipantoihin paneikse,
  kultavöihin kummitseikse.
  Tuli aitasta tupahan,
  kaapsahellen kartanolta
  silmistänsä sirkeänä,
  korvistansa korkeana,
  kaunihina kasvoiltansa,
  poskilta punehtivana;
  kullat riippui rinnan päällä,
  pään päällä hopeat huohti.
  Itse Pohjolan emäntä
  käytti seppo Ilmarisen
  noissa Pohjolan tuvissa,
  Sariolan salvoksissa;
  siellä syötti syöneheksi,
  juotti miehen juoneheksi,
  apatti ani hyväksi.
  Sai tuosta sanelemahan:
  "Ohoh seppo Ilmarinen,
  takoja iän-ikuinen!
  Saatatko takoa sammon,
  kirjokannen kirjaella
  joutsenen kynän nenästä,
  maholehmän maitosesta,
  ohran pienestä jyvästä,
  kesäuuhen untuvasta,
  niin saat neion palkastasi,
  työstäsi tytön ihanan."
  Silloin seppo Ilmarinen
  itse tuon sanoiksi virkki:
  "Saattanen takoa sammon,
  kirjokannen kalkutella
  joutsenen kynän nenästä,
  maholehmän maitosesta,
  ohran pienestä jyvästä,
  kesäuuhen untuvasta,
  kun olen taivoa takonut,
  ilman kantta kalkuttanut
  ilman alkusen alutta,
  riporihman tehtyisettä."
  Läksi sammon laaintahan,
  kirjokannen kirjontahan.
  Kysyi paikalta pajoa,
  kaipasi sepinkaluja:
  ei ole paikalla pajoa,
  ei pajoa, ei paletta,
  ahjoa, alasintana,
  vasarata, varttakana!
  Silloin seppo Ilmarinen
  sanan virkkoi, noin nimesi:
  "Akatp' on epäelköhöt,
  herjat kesken heittäköhöt,
  eip' on mies pahempikana,
  uros untelompikana!"
  Etsi ahjollen alusta,
  leveyttä lietsehelle
  noilla mailla, mantereilla,
  Pohjan peltojen perillä.
  Etsi päivän, etsi toisen.
  Jo päivänä kolmantena
  tuli kirjava kivonen,
  vahatukko vastahansa.
  Tuohon seppo seisottihe,
  takoja tulen rakenti;
  päivän laati palkehia,
  toisen ahjoa asetti.
  Siitä seppo Ilmarinen,
  takoja iän-ikuinen,
  tunki ainehet tulehen,
  takehensa alle ahjon;
  otti orjat lietsomahan,
  väkipuolet vääntämähän.
  Orjat lietsoi löyhytteli,
  väkipuolet väännätteli
  kolme päiveä kesäistä
  ja kolme kesäistä yötä:
  kivet kasvoi kantapäihin,
  vahat varvasten sijoille.
  Niin päivänä ensimäisnä
  itse seppo Ilmarinen
  kallistihe katsomahan
  ahjonsa alaista puolta,
  mitä tullehe tulesta,
  selvinnehe valkeasta.
  Jousi tungeikse tulesta,
  kaasi kulta kuumoksesta,
  kaari kulta, pää hopea,
  varsi vasken-kirjavainen.
  On jousi hyvän näköinen,
  vaan onpi pahan tapainen:
  joka päivä pään kysyvi,
  parahana kaksi päätä.
  Itse seppo Ilmarinen
  ei tuota kovin ihastu:
  kaaren katkaisi kaheksi,
  siitä tunkevi tulehen;
  laitti orjat lietsomahan,
  väkipuolet vääntämähän.
  Jop' on päivänä jälestä
  itse seppo Ilmarinen
  kallistihe katsomahan
  ahjonsa alaista puolta:
  veno tungeikse tulesta,
  punapursi kuumoksesta,
  kokat kullan kirjaeltu,
  hangat vaskesta valettu.
  On veno hyvän näköinen,
  ei ole hyvän tapainen:
  suotta lähtisi sotahan,
  tarpehetta tappelohon.
  Se on seppo Ilmarinen
  ei ihastu tuotakana:
  venon murskaksi murenti,
  tunkevi tulisijahan;
  laitti orjat lietsomahan,
  väkipuolet vääntämähän.
  Jo päivänä kolmantena
  itse seppo Ilmarinen
  kallistihe katsomahan
  ahjonsa alaista puolta:
  hieho tungeikse tulesta,
  sarvi kulta kuumoksesta,
  otsassa otavan tähti,
  päässä päivän pyöryläinen.
  On hieho hyvän näköinen,
  ei ole hyvän tapainen:
  metsässä makaelevi,
  maion maahan kaatelevi.
  Se on seppo Ilmarinen
  ei ihastu tuotakana:
  lehmän leikkeli paloiksi,
  siitä tunkevi tulehen;
  laitti orjat lietsomahan,
  väkipuolet vääntämähän.
  Jo päivänä neljäntenä
  itse seppo Ilmarinen
  kallistihe katsomahan
  ahjonsa alaista puolta:
  aura tungeikse tulesta,
  terä kulta kuumoksesta,
  terä kulta, vaski varsi,
  hopeata ponnen päässä.
  On aura hyvän näköinen,
  ei ole hyvän tapainen:
  kylän pellot kyntelevi,
  vainiot vakoelevi.
  Se on seppo Ilmarinen
  ei ihastu tuotakana:
  auran katkaisi kaheksi,
  alle ahjonsa ajavi.
  Laittoi tuulet lietsomahan,
  väkipuuskat vääntämähän.
  Lietsoi tuulet löyhytteli:
  itä lietsoi, lietsoi länsi,
  etelä enemmän lietsoi,
  pohjanen kovin porotti.
  Lietsoi päivän, lietsoi toisen,
  lietsoi kohta kolmannenki:
  tuli tuiski ikkunasta,
  säkehet ovesta säykkyi,
  tomu nousi taivahalle,
  savu pilvihin sakeni.
  Se on seppo Ilmarinen
  päivän kolmannen perästä
  kallistihe katsomahan
  ahjonsa alaista puolta:
  näki sammon syntyväksi,
  kirjokannen kasvavaksi.
  Siitä seppo Ilmarinen,
  takoja iän-ikuinen,
  takoa taputtelevi,
  lyöä lynnähyttelevi.
  Takoi sammon taitavasti:
  laitahan on jauhomyllyn,
  toisehen on suolamyllyn,
  rahamyllyn kolmantehen.
  Siitä jauhoi uusi sampo,
  kirjokansi kiikutteli,
  jauhoi purnun puhtehessa:
  yhen purnun syötäviä,
  toisen jauhoi myötäviä,
  kolmannen kotipitoja.
  Niin ihastui Pohjan akka;
  saattoi sitte sammon suuren
  Pohjolan kivimäkehen,
  vaaran vaskisen sisähän
  yheksän lukon ta'aksi.
  Siihen juuret juurrutteli
  yheksän sylen syvähän:
  juuren juurti maaemähän,
  toisen vesiviertehesen,
  kolmannen kotimäkehen.
  Siitä seppo Ilmarinen
  tyttöä anelemahan.
  Sanan virkkoi, noin nimesi:
  "Joko nyt minulle neiti,
  kun sai sampo valmihiksi,
  kirjokansi kaunihiksi?"
  Tuop' on kaunis Pohjan tyttö
  itse noin sanoiksi virkki:
  "Kukapa tässä toisna vuonna,
  kenpä kolmanna kesänä
  käkiä kukutteleisi,
  lintusia laulattaisi,
  jos minä menisin muunne,
  saisin, marja, muille maille!
  "Jos tämä kana katoisi,
  tämä hanhi hairahtaisi,
  eksyisi emosen tuoma,
  punapuola pois menisi,
  kaikkipa käet katoisi,
  ilolinnut liikahtaisi
  tämän kunnahan kukuilta,
  tämän harjun hartehilta.
  "Enkä joua ilmankana,
  pääse en neitipäiviltäni,
  noilta töiltä tehtäviltä,
  kesäisiltä kiirehiltä:
  marjat on maalla poimimatta,
  lahen rannat laulamatta,
  astumattani ahoset,
  lehot leikin lyömättäni."
  Siitä seppo Ilmarinen,
  takoja iän-ikuinen,
  alla päin, pahoilla mielin,
  kaiken kallella kypärin
  jo tuossa ajattelevi,
  pitkin päätänsä pitävi,
  miten kulkea kotihin,
  tulla maille tuttaville
  pimeästä Pohjolasta,
  summasta Sariolasta.
  Sanoi Pohjolan emäntä:
  "Ohoh seppo Ilmarinen!
  Mit' olet pahoilla mielin,
  kaiken kallella kypärin?
  Laatisiko mieli mennä
  elomaillen entisille?"
  Sanoi seppo Ilmarinen:
  "Sinne mieleni tekisi
  kotihini kuolemahan,
  maalleni masenemahan."
  Siitä Pohjolan emäntä
  syötti miehen, juotti miehen,
  istutti perähän purren
  melan vaskisen varahan;
  virkki tuulen tuulemahan,
  pohjasen puhaltamahan.
  Siitä seppo Ilmarinen,
  takoja iän-ikuinen,
  matkasi omille maille
  ylitse meren sinisen.
  Kulki päivän, kulki toisen;
  päivälläpä kolmannella
  jo tuli kotihin seppo,
  noille syntymäsijoille.
  Kysyi vanha Väinämöinen
  Ilmariselta sepolta:
  "Veli, seppo Ilmarinen,
  takoja iän-ikuinen!
  Joko laait uuen sammon,
  kirjokannen kirjaelit?"
  Sanoi seppo Ilmarinen,
  itse laatija pakisi:
  "Jopa jauhoi uusi sampo,
  kirjokansi kiikutteli,
  jauhoi purnun puhtehessa:
  yhen purnun syötäviä,
  toisen jauhoi myötäviä,
  kolmannen pi'eltäviä."

  Yhdestoista runo

  Aika on Ahtia sanoa,
  veitikkätä vieretellä.
  Ahti poika Saarelainen,
  tuo on lieto Lemmin poika,
  kasvoi koissa korkeassa
  luona armahan emonsa
  laajimman lahen perällä,
  Kaukoniemen kainalossa.
  Kaloin siinä Kauko kasvoi,
  Ahti ahvenin yleni.
  Tuli mies mitä parahin,
  puhkesi punaverinen,
  joka päästänsä pätevi,
  kohastansa kelpoavi;
  vaan tuli vähän vialle,
  tavoiltansa turmiolle:
  ain' oli naisissa eläjä,
  yli öitä öitsilöissä,
  noien impien iloissa,
  kassapäien karkeloissa.
  Kylli oli Saaren neiti,
  Saaren neiti, Saaren kukka.
  Kasvoi koissa korkeassa,
  yleni ylen ehossa,
  istuen ison majoilla,
  peräpenkin notkumilla.
  Kauan kasvoi, kauas kuului:
  kaukoa tuli kosijat
  neien kuuluhun kotihin,
  kaunoisehen kartanohon.
  Kosi Päivä poiallehen:
  eip' on mennyt Päivälähän
  Päivän luona paistamahan
  kesäisillä kiirehillä.
  Kosi Kuuhut poiallehen:
  eip' on mennyt Kuutolahan
  Kuun luona kumottamahan,
  kehät ilman kiertämähän.
  Kosi Tähti poiallehen:
  eip' on mennyt Tähtelähän
  pitkin öitä pilkkimähän
  talvisilla taivahilla.
  Tulevi Virosta sulhot,
  toiset tuolta Inkereltä:
  eip' on neiti mennytkänä;
  itse vasten vastaeli:
  "Suotta kultanne kuluvi,
  hopeanne hoikkenevi!
  En lähe minä Virohon,
  en lähe, lupoakana,
  Viron vettä soutamahan,
  saarellista sauvomahan,
  syömähän Viron kaloja,
  Viron lientä lippomahan.
  "Enkä lähe Inkerelle,
  penkerelle, pänkerelle;
  siell' on nälkä, kaiken nälkä:
  puun nälkä, pärehen nälkä,
  ve'en nälkä, vehnän nälkä,
  rukihisen leivän nälkä."
  Tuop' on lieto Lemminkäinen,
  itse kaunis Kaukomieli,
  lähteäksensä lupasi
  Saaren kukkoa kosihin,
  tuota mointa morsianta,
  kaunokaista kassapäätä.
  Emo kielteä käkesi,
  varoitteli vaimo vanha:
  "Ellös menkö, poikaseni,
  parempihin itseäsi!
  Ei suattane sinua
  Saaren suurehen sukuhun."
  Sanoi lieto Lemminkäinen,
  virkki kaunis Kaukomieli:
  "Jos en ole koiltani korea,
  su'ultani aivan suuri,
  mie valitsen varrellani,
  otan muilla muo'oillani."
  Aina kieltävi emonsa
  lähtemästä Lemminkäistä
  Saaren suurehen sukuhun,
  laajahan lajiperähän:
  "Siellä piiat pilkkoavat,
  naiset nauravat sinua."
  Mitä huoli Lemminkäinen!
  Itse tuon sanoiksi virkki:
  "Kyllä hää'än naisten naurun,
  soppityrskyt tyttärien:
  potkaisen pojan povehen,
  käsikannon kainalohon;
  siin' on pää hyvänki pilkan,
  parahanki parjauksen."
  Emo tuon sanoiksi virkki:
  "Voi poloinen, päiviäni!
  Nauraisitko Saaren naiset,
  pitäisit pyhäiset piiat,
  niin siitä tora tulisi,
  sota suuri lankeaisi!
  Saisi kaikki Saaren sulhot,
  sata miestä miekkoinensa
  päällesi sinun, poloisen,
  yksinäisen ympärille."
  Mitä huoli Lemminkäinen
  varoituksista emonsa!
  Ottavi hyvän orosen,
  valjasti valion varsan;
  ajavi karittelevi
  Saaren kuuluhun kylähän
  Saaren kukkoa kosihin,
  Saaren mointa morsianta.
  Nauroi naiset Lemminkäistä,
  piiat pisti pilkkojansa,
  kun ajoi kummasti kujalle,
  kamalasti kartanolle:
  ajoi korjansa kumohon,
  veräjähän vierähytti.
  Siinä lieto Lemminkäinen
  murti suuta, väänti päätä,
  murti mustoa haventa.
  Itse tuon sanoiksi virkki:
  "En ole tuota ennen nähnyt,
  en ole nähnyt enkä kuullut
  naisen nauravan minulle,
  piian pilkkoja suannut."
  Mitä huoli Lemminkäinen!
  Sanan virkkoi, noin nimesi:
  "Onko saarella sijoa,
  maata Saaren manterella,
  minun leikki lyöäkseni,
  tanner tanhuellakseni
  Saaren impien iloissa,
  kassapäien karkeloissa?"
  Saaren impyet sanovat,
  niemen neiet vastoavat:
  "Onp' on Saarella sijoa,
  maata Saaren manterella,
  sinun leikki lyöäksesi,
  tanner tanhuellaksesi
  karjalaisna kaskimailla,
  paimenpoikana palolla:
  lapset on laihat Saaren mailla,
  lihavat hevosen varsat."
  Mitä huoli Lemminkäinen!
  Palkkasihe paimeneksi:
  kävi päivät paimenessa,
  yöt on impien iloissa,
  noien neitojen kisoissa,
  kassapäien karkeloissa.
  Sillä lieto Lemminkäinen,
  itse kaunis Kaukomieli,
  jopa hääti naisen naurun,
  piätteli piian pilkan.
  Ei ollut sitä tytärtä,
  piikoa pyhintäkänä,
  kuta hän ei kosketellut,
  jonk' ei vieressä venynyt.
  Yksi on impi kaikkinensa
  Saaren suuressa su'ussa,
  jok' ei suostu sulhasihin,
  mielly miehi'in hyvihin:
  se oli Kyllikki korea,
  Saaren kukka kaunokainen.
  Tuop' on lieto Lemminkäinen,
  itse kaunis Kaukomieli,
  sa'at saappahat kulutti,
  sa'at airot poikki souti
  tuota neittä saaessansa,
  Kyllikkiä pyytessänsä.
  Kyllikki, korea neiti,
  hänpä tuon sanoiksi virkki:
  "Mitä, kehno, kierteletki,
  rannan raukuja, ajelet,
  täältä tyttöjä kyselet,
  tinavöitä tieustelet?
  En mä tästä ennen joua,
  kuin kiven kuluksi jauhan,
  pieksän petkelen periksi,
  huhmaren sukuksi survon.
  "Enkä huoli huitukoille,
  huitukoille, haitukoille;
  mie tahon tasaisen varren
  tasaiselle varrelleni,
  tahon muo'on muhkeamman
  muhke'ille muo'oilleni
  sekä kasvon kaunihimman
  kaunihille kasvoilleni."
  Oli aikoa vähäisen,
  kului tuskin puoli kuuta.
  Jo päivänä muutamana,
  iltana moniahana
  neitoset kisaelevi,
  kaunokaiset karkelevi
  mannerpuolella saloa
  kaunihilla kankahalla;
  Kyllikki ylinnä muita,
  Saaren kukka kuuluisinna.
  Tuli veitikkä verevä,
  ajoi lieto Lemminkäinen
  orihillansa omalla,
  valitulla varsallansa
  keskelle kisaketoa,
  kaunokaisten karkeloa;
  reutoi Kyllikin rekehen,
  koppoi neien korjahansa,
  tuon asetti taljallensa,
  liitti liistehyisillensä.
  Laski ruoskalla hevoista,
  nauskahutti nauhasella,
  siitä läksi liukumahan.
  Lähtiessänsä sanovi:
  "Elkätte minua, immet,
  ilmi antako ikänä,
  minun täällä käyneheni,
  täältä neien vieneheni!
  "Jos ette totelle tuosta,
  niin teille paha paneikse:
  laulan sulhonne sotahan,
  nuoret miehet miekan alle,
  ettei kuulla kuuna päänä,
  nähä ilmoisna ikänä
  kujasilla kulkemassa,
  ahoilla ajelemassa."
  Kyllä Kyllikki valitti,
  Saaren kukka kuikutteli:
  "Päästä jo minua poies,
  laske lasta vallallensa,
  kotihinsa kulkemahan
  luoksi itkevän emonsa!
  "Jos et laskea luvanne
  kotihini kulkemahan,
  viel' on viisi veljeäni,
  seitsemän setäni lasta
  jänön jälen polkijaksi,
  neien pään perilliseksi."
  Kun ei pääsnyt kuitenkana,
  itse itkulle hyräytyi.
  Sanan virkkoi, noin nimesi:
  "Joutenpa, poloinen, synnyin,
  jouten synnyin, jouten kasvoin,
  jouten aikani elelin;
  jo nyt sainki joutavalle
  miehelle mitättömälle,
  suojihin soankävijän,
  aina tuiman tappelijan!"
  Virkki lieto Lemminkäinen,
  sanoi kaunis Kaukomieli:
  "Kyllikki, syänkäpyni,
  minun maire marjueni!
  Ellös olko milläkänä!
  En sua pahoin pitäne:
  sylissäni syöessäni,
  käsissäni käyessäni,
  sivullani seistessäni,
  vieressä venyessäni.
  "Mitäpä sinä sureksit,
  mitä huollen huokaelet?
  Tuotako sinä sureksit,
  tuota huollen huokaelet,
  lehmityyttä, leivätyyttä
  ja kaiken elon vähyyttä?
  "Ellös olko milläkänä!
  Mont' on lehmeä minulla,
  monta maion antajata:
  yks' on suolla Muurikkinen,
  toinen mäellä Mansikkinen,
  kolmas Puolukka palolla.
  Ne on syömättä soreat,
  katsomatta kaunokaiset;
  ei ole illoin kytkemistä
  eikä aamuin laskemista,
  heinävihkon heittämistä,
  suolan, suuruksen surua.
  "Vaiko tuotaki surisit,
  tuota huollen huokoaisit,
  ettei oo sukuni suuri,
  kovin korkea kotini?
  "Jos en oo su'ulta suuri
  enkä korkea ko'ilta,
  on mulla tulinen miekka,
  säkenevä säilärauta.
  Se onpi sukua suurta,
  laajoa lajipereä:
  onp' on Hiiessä hiottu,
  jumaloissa kirkastettu.
  Sillä suurennan sukuni,
  laajennan lajini kaiken,
  miekalla tuliterällä,
  säilällä säkenevällä."
  Neiti parka huokoaikse,
  itse tuon sanoiksi virkki:
  "Oi on Ahti, Lemmin poika!
  Jos tahot minuista neittä
  ikuiseksi puolisoksi,
  kainaloiseksi kanaksi,
  sie vanno valat ikuiset
  et sotia käyäksesi
  kullankana tarpehella,
  hopeankana halulla!"
  Siinä lieto Lemminkäinen
  itse tuon sanoiksi virkki:
  "Vannon mie valat ikuiset
  en sotia käyäkseni
  kullankana tarpehella,
  hopeankana halulla.
  Sie itse valasi vanno
  et kyliä käyäksesi
  hyvänki hypyn halulla,
  tanhujuoksun tarpehella!"
  Siitä vannoivat valansa,
  laativat ikilupansa
  eessä julkisen Jumalan,
  alla kasvon kaikkivallan,
  ei Ahin sotia käyä
  eikä Kyllikin kyleä.
  Siitä lieto Lemminkäinen
  veti virkkua vitsalla,
  löi oritta ohjaksella.
  Itse tuon sanoiksi virkki:
  "Jää hyvästi, Saaren nurmet,
  kuusen juuret, tervaskannot,
  joit' olen kesän kävellyt,
  talvet kaiket tallaellut,
  piileskellen pilviöillä,
  paeten pahalla säällä,
  tätä pyytä pyytessäni,
  allia ajellessani!"
  Ajoa hypittelevi:
  jo kohta koti näkyvi.
  Neiti tuon sanoiksi virkki
  itse lausui, noin nimesi:
  "Tupa tuolla tuulottavi,
  nälkäraunio näkyvi.
  Kenen onpi tuo tupanen,
  kenen koti kunnottoman?"
  Se on lieto Lemminkäinen
  sanan virkkoi, noin nimesi:
  "Elä sie sure tuvista,
  huokaele huonehista!
  Tuvat toiset tehtänehe,
  paremmaiset pantanehe
  hirve'istä hirsiköistä,
  parahista parsikoista."
  Siitä lieto Lemminkäinen
  jo kohta kotihin saapi
  luoksi armahan emonsa,
  tykö valtavanhempansa.
  Emo tuon sanoiksi virkki,
  itse lausui, noin nimesi:
  "Viikon viivyit, poikaseni,
  viikon mailla vierahilla."
  Lausui lieto Lemminkäinen,
  sanan virkkoi, noin nimesi:
  "Piti naiset naurellani,
  kostoa pyhäiset piiat
  piännästä pitkän pilkan,
  naurannoistansa minulle.
  Sain parahan korjahani,
  tuon asetin taljalleni,
  liitin liistehyisilleni,
  alle viltin vierähytin.
  Sillä maksoin naisten naurun,
  piikojen ilopiännän.
  "Oi emoni, kantajani,
  äitini, ylentäjäni!
  Mitä läksin, senpä sainki,
  kuta pyysin, sen tapasin.
  Pane nyt patjasi parahat,
  pehme'immät päänalaiset,
  maatani omalla maalla
  nuoren neiteni keralla!"
  Emo tuon sanoiksi virkkoi,
  itse lausui ja pakisi:
  "Ole nyt kiitetty, Jumala,
  ylistetty, Luoja, yksin,
  kun annoit miniän mulle,
  toit hyvän tulen puhujan,
  oivan kankahan kutojan,
  aivan kenstin kehreäjän,
  pulskin poukkujen pesijän,
  vaattehien valkaisijan!
  "Itse kiitä onneasi!
  Hyvän sait, hyvän tapasit,
  hyvän Luojasi lupasi,
  hyvän antoi armollinen:
  puhas on pulmonen lumella,
  puhtahampi puolellasi;
  valkea merellä vaahti,
  valkeampi vallassasi;
  sorea merellä sorsa,
  soreampi suojassasi;
  kirkas tähti taivahalla,
  kirkkahampi kihloissasi.
  "Laai nyt lattiat laveat,
  hanki ikkunat isommat,
  seisottele seinät uuet,
  tee koko tupa parempi,
  kynnykset tuvan etehen,
  uuet ukset kynnykselle,
  nuoren neien saatuasi,
  kaunihin katsottuasi,
  paremmaisen itseäsi,
  sukuasi suuremmaisen!"

  Kahdestoista runo

  Siitä Ahti Lemminkäinen,
  tuo on kaunis kaukolainen,
  aina aikoja eleli
  nuoren neitosen keralla;
  ei itse sotia käynyt
  eikä Kyllikki kyleä.
  Niin päivänä muutamana,
  huomenna moniahana
  itse Ahti Lemminkäinen
  lähtevi kalankutuhun;
  tullut ei illaksi kotihin,
  ensi yöksi ennättänyt.
  Jo meni Kyllikki kylähän,
  noien neitojen kisahan.
  Kenpä saattavi sanoman,
  kenpä kielen kantelevi?
  Ainikki sisar Ahilla;
  sep' on saattavi sanoman,
  sepä kielen kantelevi:
  "Armas Ahti veikkoseni!
  Jo kävi Kyllikki kylässä,
  veräjillä vierahilla,
  kylän neitojen kisassa,
  kassapäien karkelossa."
  Ahti poika, aino poika,
  itse lieto Lemminkäinen
  tuosta suuttui, tuosta syäntyi,
  tuosta viikoksi vihastui.
  Itse tuon sanoiksi virkki:
  "Oi emoni, vaimo vanha!
  Jospa paitani pesisit
  mustan käärmehen mujuissa,
  kiirehesti kuivoaisit,
  mun sotahan mennäkseni
  Pohjan poikien tulille,
  Lapin lasten tanterille:
  jo kävi Kyllikki kylässä,
  veräjillä vierahilla,
  noien neitojen kisassa,
  kassapäien karkelossa."
  Kyllä Kyllikki sanovi,
  nainen ensin ennättävi:
  "Ohoh armas Ahtiseni!
  Ellös lähtekö sotahan!
  Näin mä unta maatessani,
  sike'in levätessäni:
  tuli ahjona ajeli,
  valkea välähtelihe
  aivan ikkunan alatse,
  periseinän penkeretse;
  siitä tuiskahti tupahan,
  koskena kohahtelihe
  siltalauoista lakehen,
  ikkunasta akkunahan."
  Siitä lieto Lemminkäinen
  itse tuon sanoiksi virkki:
  "En usko unia naisten
  enkä vaimojen valoja.
  Oi emoni, kantajani!
  Tuo tänne sotisopani,
  kanna vainovaatteheni!
  Mieleni minun tekevi
  juomahan soan olutta,
  soan mettä maistamahan."
  Tuon emo sanoiksi virkki:
  "Oi on Ahti poikaseni!
  Ellös lähtekö sotahan!
  On meillä oloista koissa
  leppäisessä lekkerissä
  tapin tammisen takana;
  tuon sinulle juoaksesi,
  josp' on joisit kaiken päivän."
  Sanoi lieto Lemminkäinen:
  "En huoli koto-oloista!
  Ennen juon joesta vettä
  melan tervaisen terältä:
  makeamp' on juoakseni,
  kuin kaikki kotoiset kaljat.
  Tuo tänne sotisopani,
  kanna vainovaatteheni!
  Lähen Pohjolan tuville,
  Lapin lasten tanterille
  kultia kyselemähän,
  hope'ita haastamahan."
  Sanoi äiti Lemminkäisen:
  "Ohoh Ahti poikaseni!
  Onp' on kultia ko'issa,
  hope'ita aitassamme.
  Vasta päänä eilisenä,
  aamulla ani varahin
  kynti orja kyisen pellon,
  käärmehisen käännätteli;
  nosti aura arkun kannen,
  perä penningin ylenti:
  siihen on salvattu satoja,
  tuhansia tukkueltu.
  Arkun aittahan ehätin,
  panin aitan parven päähän."
  Sanoi lieto Lemminkäinen:
  "En huoli kotieloista!
  Jos markan soasta saanen,
  parempana tuon pitelen,
  kuin kaikki kotoiset kullat,
  auran nostamat hopeat.
  Tuo tänne sotisopani,
  kanna vainovaatteheni!
  Lähen Pohjolan sotahan,
  Lapin lasten tappelohon.
  "Mieleni minun tekevi,
  aivoni ajattelevi
  itse korvin kuullakseni,
  nähä näillä silmilläni,
  onko neittä Pohjolassa,
  piikoa Pimentolassa,
  jok' ei suostu sulhosihin,
  mielly miehi'in hyvihin."
  Sanoi äiti Lemminkäisen:
  "Ohoh Ahti poikaseni!
  Sull' on Kyllikki ko'issa,
  kotinainen korkeampi!
  Kamala on kaksi naista
  yhen miehen vuotehella."
  Sanoi lieto Lemminkäinen:
  "Kyllikki on kylänkävijä:
  juoskohon joka kisassa,
  maatkohon joka majassa,
  kylän impien iloissa,
  kassapäien karkeloissa!"
  Emo kielteä käkesi,
  varoitteli vaimo vanha:
  "Ellös vainen, poikueni,
  menkö Pohjolan tuville
  ilman tieon tietämättä,
  ilman taion taitamatta,
  Pohjan poikien tulille,
  Lapin lasten tanterille!
  Siellä lappi laulanevi,
  tunkenevi turjalainen
  suin sytehen, päin savehen,
  kypenihin kyynäsvarsin,
  kourin kuumihin poroihin,
  palavihin paateroihin."
  Niin sanovi Lemminkäinen:
  "Jo minua noiat noitui,
  noiat noitui, kyyt kiroili;
  koki kolme lappalaista
  yhtenä kesäisnä yönä,
  alasti alakivellä,
  ilman vyöttä, vaattehitta,
  rikorihman kiertämättä:
  senpä hyötyivät minusta,
  sen verran, katalat, saivat,
  min kirves kivestä saapi,
  napakaira kalliosta,
  järky jäästä iljanesta,
  Tuoni tyhjästä tuvasta.
  "Toisinpa oli uhattu,
  toisinpa kävi kätehen.
  Mielivät minua panna,
  uhkasivat uuvutella
  soille sotkuportahiksi,
  silloiksi likasijoille,
  panna leuan liettehesen,
  parran paikkahan paha'an.
  Vaan minäpä, mies mokoma,
  en tuossa kovin hätäillyt;
  itse loime loitsijaksi,
  sain itse sanelijaksi:
  lauloin noiat nuolinensa,
  ampujat asehinensa,
  velhot veitsirautoinensa,
  tietäjät teräksinensä
  Tuonen koskehen kovahan,
  kinahmehen kauheahan,
  alle koprun korke'imman,
  alle pyörtehen pahimman.
  Siellä noiat nukkukohot,
  siellä maatkohot katehet,
  kunnes heinä kasvanevi
  läpi pään, läpi kypärin,
  läpi noian olkapäien,
  halki hartialihojen
  noialta makoavalta,
  katehelta nukkuvalta!"
  Ainapa emo epäsi
  lähtemästä Lemminkäistä;
  emo kielti poikoansa,
  nainen miestänsä epäsi:
  "Ellös vainen menkökänä
  tuonne kylmähän kylähän,
  pimeähän Pohjolahan!
  Tuho ainaki tulevi,
  tuho poikoa pätöistä,
  hukka lieto Lemminkäistä.
  Jos sanot sa'alla suulla,
  enp' on tuota uskokana:
  ei sinussa laulajata
  Pohjan poikien sekahan,
  etkä tunne kieltä Turjan,
  maha et lausua lapiksi."
  silloin lieto Lemminkäinen,
  itse kaunis Kaukomieli,
  oli päätänsä sukiva,
  hapsiansa harjoava.
  Suan seinähän sivalti,
  harjan paiskoi patsahasen,
  sanan virkkoi, noin nimesi,
  itse lausui ja pakisi:
  "Silloin on hukka Lemminkäistä,
  tuho poikoa pätöistä,
  kun suka verin valuvi,
  harja hurmehin loruvi."
  Läksi lieto Lemminkäinen
  pimeähän Pohjolahan
  vastoin kieltoa emonsa,
  varoitusta vanhempansa.
  Hyöteleikse, vyöteleikse,
  rautapaitoihin paneikse,
  teräsvöihin telkitäikse.
  Itse tuon sanoiksi virkki:
  "Mies on luustossa lujempi,
  rautapaiassa parempi,
  teräsvyössä tenhoisampi
  noien noitien sekahan,
  jottei huoli huonommista,
  hätäile hyviäkänä."
  Otti miekkansa omansa,
  tempasi tuliteränsä,
  jok' oli Hiiessä hiottu,
  jumaloissa kuuraeltu;
  tuon sivullehen sitovi,
  tunki tuppihuotrasehen.
  Missä mies varaeleikse,
  uros tuima turveleikse?
  Jo vähin varaeleikse,
  tuossa tuima turveleikse:
  oven suussa orren alla,
  pirtin pihtipuolisessa,
  pihalla kujasen suussa,
  veräjissä viimeisissä.
  Siinä mies varaelihe
  vaimollisesta väestä;
  ei ole ne varat väkevät
  eikä turvat luotettavat,
  niin vielä varoitteleikse
  urohoisesta väestä
  tien kahen jaka'imessa,
  sinisen kiven selässä,
  hettehillä heiluvilla,
  läikkyvillä lähtehillä,
  kosken kopruilla kovilla,
  ve'en vankan vääntehessä.
  Tuossa lieto Lemminkäinen
  itse lausui ja saneli:
  "Ylös maasta, miekkamiehet,
  mannun-aikaiset urohot,
  kaivoloista, kalpamiehet,
  jokiloista, jousimiehet!
  Nouse, metsä, miehinesi,
  korpi kaikki, kansoinesi,
  vuoren ukko, voiminesi,
  vesihiisi, hirmuinesi,
  väkinesi, veen emäntä,
  ve'en vanhin, valtoinesi,
  neitoset, joka norosta,
  hienohelmat, hettehistä
  miehen ainoan avuksi,
  pojan kuulun kumppaliksi,
  jottei pysty noian nuolet
  eikä tietäjän teräkset
  eikä velhon veitsirauat,
  ei asehet ampumiehen!
  "Kun ei tuosta kyllä liene,
  vielä muistan muunki keinon:
  ylemmäksi huokoaime
  tuolle taivahan Ukolle,
  joka pilviä pitävi,
  hattaroita hallitsevi.
  "Oi Ukko, ylijumala,
  taatto vanha taivahinen,
  puhki pilvien puhuja,
  halki ilman haastelija!
  Tuo mulle tulinen miekka
  tulisen tupen sisässä,
  jolla haittoja hajotan,
  jolla riitsin rikkehiä,
  kaa'an maalliset katehet,
  ve'elliset velhot voitan
  etiseltä ilmaltani,
  takaiselta puoleltani,
  päältä pääni, viereltäni,
  kupehelta kummaltani,
  - kaa'an noiat nuolihinsa,
  velhot veitsirautoihinsa,
  tietäjät teräksihinsä,
  pahat miehet miekkoihinsa!"
  Siitä lieto Lemminkäinen,
  tuo on kaunis Kaukomieli,
  varsan viiasta vihelti,
  kulokosta kultaharjan;
  pisti varsan valjahisin,
  puikkoihin tulipunaisen.
  Itse istuikse rekehen,
  kohautti korjahansa,
  laski virkkua vitsalla,
  karkutti kariperällä.
  Virkku juoksi, matka joutui,
  reki vieri, tie lyheni,
  hope'inen hiekka helkki,
  kangas kultainen kumisi.
  Kulki päivän, kulki toisen,
  kulki kohta kolmannenki.
  Päivänäpä kolmantena
  kylä vastahan tulevi.
  Siitä lieto Lemminkäinen
  ajavi karittelevi
  vierimäistä tietä myöten
  vierimäisehen talohon.
  Yli kynnyksen kysyvi,
  lausui lakkapuun takoa:
  "Oisiko talossa tässä
  rinnukseni riisujata,
  aisani alentajata,
  luokin lonkahuttajata?"
  Lausui lapsi lattialta,
  poika portahan nenältä:
  "Ei ole talossa tässä
  rinnuksesi riisujata,
  aisasi alentajata,
  luokin lonkahuttajata."
  Mitä huoli Lemminkäinen!
  Laski virkkua vitsalla,
  helähytti helmisvyöllä;
  ajavi karittelevi
  keskimäistä tietä myöten
  keskimäisehen talohon.
  Yli kynnyksen kysyvi,
  lausuvi lakan takoa:
  "Oisiko talossa tässä
  ottajata ohjaksien,
  rinnuksien riistojata,
  rahkehien raastajata?"
  Kiisti akka kiukahalta,
  kielipalko pankon päästä:
  "Kyllä saat talosta tästä
  ottajia ohjaksesi,
  rinnuksesi riisujia,
  aisasi alentajia:
  onp' on kyllä kymmeniä,
  saat jos tahtonet satoja,
  jotka sulle kyyin saavat,
  antavat ajohevosen,
  kotihisi, konnan, mennä,
  maahasi, pahan, paeta,
  isäntäsi istumille,
  emäntäsi astumille,
  veljesi veräjän suulle,
  sisaresi sillan päähän
  ennen päivän päätymistä,
  auringon alenemista."
  Mitä huoli Lemminkäinen!
  Sanan virkkoi, noin nimesi:
  "Oisi akka ammuttava,
  koukkuleuka kolkattava."
  Laski virkun vieremähän;
  ajavi suhuttelevi
  ylimäistä tietä myöten
  ylimäisehen talohon.
  Siinä lieto Lemminkäinen
  lähetessänsä taloa
  sanovi sanalla tuolla,
  lausui tuolla lausehella:
  "Sule, Hiisi, haukun suuta,
  Lempo, koiran leukaluuta,
  laita sulku suun etehen,
  haitta hammasten välihin,
  ettei ennen ääntä päästä
  miehen mentyä sivutse!"
  Niin pihalle tultuansa
  lyöpi maata ruoskallansa:
  utu nousi ruoskan tiestä,
  mies pieni u'un seassa;
  sepä riisui rinnuksia,
  sepä aisoja alenti.
  Siitä lieto Lemminkäinen
  itse korvin kuuntelevi
  kenenkänä keksimättä,
  kunkana havaitsematta:
  kuuli ulkoa runoja,
  läpi sammalen sanoja,
  läpi seinän soittajoita,
  läpi lauan laulajoita.
  Katsahti tupahan tuosta,
  pilkisteli piilokkali:
  tupa oli täynnä tuntijoita,
  autsat täynnä laulajoita,
  sivuseinät soittajoita,
  ovensuu osoavia,
  peripenkki tietäjiä,
  karsina karehtijoita;
  lauloivat Lapin runoja,
  Hiien virttä vinguttivat.
  Siitä lieto Lemminkäinen
  tohti toisiksi ruveta,
  ruohti muuksi muutellaita;
  meni nurkasta tupahan,
  sai sisähän salvoimesta.
  Itse tuon sanoiksi virkki:
  "Hyvä on laulu loppuvasta,
  lyhyestä virsi kaunis;
  miel' on jäämähän parempi
  kuin on kesken katkemahan."
  Itse Pohjolan emäntä
  liikkui sillan liitoksella,
  laahoi keskilattialla.
  Sanan virkkoi, noin nimesi:
  "Olipa tässä ennen koira,
  rakki rauankarvallinen,
  lihan syöjä, luun purija,
  veren uuelta vetäjä.
  Mi lienetki miehiäsi,
  ku ollet urohiasi,
  kun tulit tähän tupahan,
  sait sisähän salvoksehen
  ilman koiran kuulematta,
  haukkujan havaitsematta?"
  Sanoi lieto Lemminkäinen:
  "En mä tänne tullutkana
  taioittani, tieoittani,
  mahittani, maltittani,
  ilman innotta isoni,
  varuksitta vanhempani,
  koiriesi syötäväksi,
  haukkujen hakattavaksi.
  "Pesipä emo minua,
  pesi piennä hutjukkana,
  kolmasti kesäisnä yönä,
  yheksästi syksy-yönä,
  joka tielle tietäjäksi,
  joka maalle malttajaksi,
  kotonani laulajaksi,
  ulkona osoajaksi."
  Siitä lieto Lemminkäinen,
  itse kaunis Kaukomieli,
  jop' on loihe loitsijaksi,
  laikahtihe laulajaksi:
  tulta iski turkin helmat,
  valoi silmät valkeata
  Lemminkäisen laulaessa,
  laulaessa, lausiessa.
  Lauloi laulajat parahat
  pahimmiksi laulajiksi;
  kivet suuhun syrjin syösti,
  paaet lappehin lateli
  parahille laulajille,
  taitavimmille runoille.
  Niin lauloi mokomat miehet
  minkä minne, kunka kunne:
  ahoille vesattomille,
  maille kyntämättömille,
  lampihin kalattomihin,
  aivan ahvenettomihin,
  Rutjan koskehen kovahan,
  palavahan pyörtehesen,
  virran alle vaahtipäiksi,
  kosken keskelle kiviksi,
  tulena palelemahan,
  säkehinä säykkymähän.
  Sinne lieto Lemminkäinen
  lauloi miehet miekkoinensa,
  urohot asehinensa;
  lauloi nuoret, lauloi vanhat,
  lauloi kerran keskilaaun;
  yhen heitti laulamatta:
  karjapaimenen pahaisen,
  ukko vanhan umpisilmän.
  Märkähattu karjanpaimen,
  hänpä tuon sanoiksi virkki:
  "Oi sie lieto Lemmin poika!
  Lauloit nuoret, lauloit vanhat,
  lauloit kerran keskilaaun:
  niin miks' et minua laula?"
  Sanoi lieto Lemminkäinen:
  "Siksi en sinuhun koske,
  kun olet katsoa katala,
  kurja koskemaisittani.
  Vielä miesnä nuorempana,
  karjanpaimenna pahaisna
  turmelit emosi tuoman,
  sisaresi siuvahutit;
  kaikki herjasit hevoset,
  tamman varsat vaivuttelit
  suon selillä, maan navoilla,
  ve'en liivan liikkumilla."
  Märkähattu karjanpaimen
  tuosta suuttui ja vihastui.
  Meni ulos usta myöten,
  pellolle pihoa myöten;
  juoksi Tuonelan joelle,
  pyhän virran pyörtehelle.
  Siellä katsoi Kaukomieltä,
  vuottelevi Lemminkäistä
  Pohjasta paloavaksi,
  kotihinsa kulkevaksi.

  Kolmastoista runo

  Siitä lieto Lemminkäinen
  sanoi Pohjolan akalle:
  "Anna nyt, akka, piikojasi,
  tuopa tänne tyttöjäsi,
  paras parvesta minulle,
  pisin piikajoukostasi!"
  Tuop' on Pohjolan emäntä
  sanan virkkoi, noin nimesi:
  "Anna en sulle piikojani
  nkä työnnä tyttöjäni,
  en parasta, en pahinta,
  en pisintä, en lyhintä:
  sull' on ennen naitu nainen,
  ennen juohettu emäntä."
  Sanoi lieto Lemminkäinen:
  "Kytken Kyllikin kylähän,
  kylän kynnysportahille,
  veräjille vierahille;
  täältä saan paremman naisen.
  Tuo nyt tänne tyttäresi,
  impiparvesta ihanin,
  kassapäistä kaunokaisin!"
  Sanoi Pohjolan emäntä:
  "Enpä anna tyttöäni
  miehille mitättömille,
  urohille joutaville.
  Äsken tyttöjä anele,
  kuulustele kukkapäitä,
  kun sa hiihät Hiien hirven
  Hiien peltojen periltä!"
  Siitä lieto Lemminkäinen
  kengitteli keihojansa,
  jännitteli jousiansa,
  vasamoitansa varusti.
  Itse tuon sanoiksi virkki:
  "Jo oisi keihäs kengitetty,
  kaikki valmihit vasamat,
  jousi jäntehen varassa,
  ei lyly lykittävänä,
  kalhu kannan lyötävänä."
  Siinä lieto Lemminkäinen
  arvelee, ajattelevi,
  mistäpä sivakat saisi,
  kusta suksia sukusen.
  Kävi Kaupin kartanohon,
  päätyi Lyylikin pajahan:
  "Oi on viisas vuojelainen,
  kaunis Kauppi lappalainen!
  Tee mulle sukeat sukset,
  kalhut kaunoiset kaverra,
  joilla hiihän Hiien hirven
  Hiien peltojen periltä!"
  Lyylikki sanan sanovi,
  Kauppi kielin kerkiävi:
  "Suotta lähet, Lemminkäinen,
  Hiien hirveä ajohon:
  saat palan lahoa puuta,
  senki suurella surulla."
  Mitä huoli Lemminkäinen!
  Itse tuon sanoiksi virkki:
  "Tee lyly lykittäväksi,
  kalhu kalpoeltavaksi!
  Lähen hirven hiihäntähän
  Hiien peltojen periltä."
  Lyylikki, lylyjen seppä,
  Kauppi, kalhujen tekijä,
  sykysyn lylyä laati,
  talven kalhua kaverti,
  päivän vuoli sauvan vartta,
  toisen sompoa sovitti.
  Sai lyly lykittäväksi,
  kalhu kannan lyötäväksi,
  sauvan varret valmihiksi,
  sompaset sovitetuksi.
  Saukon maksoi sauvan varsi,
  sompa ruskean reposen.
  Voiti voilla suksiansa,
  talmasi poron talilla;
  itse tuossa arvelevi,
  sanovi sanalla tuolla:
  "Liekö tässä nuorisossa,
  kansassa kasuavassa
  tuon lylyni lykkijäistä,
  kalhun kannan potkijaista?"
  Sanoi lieto Lemminkäinen,
  virkki veitikkä verevä:
  "Kyll' on tässä nuorisossa,
  kansassa kasuavassa
  tuon lylysi lykkijäistä,
  kalhun kannan potkijaista."
  Viinen selkähän sitaisi,
  olallensa uuen jousen,
  sauvan survaisi kätehen;
  läksi lylyn lykkimähän,
  kalhun kannan potkimahan.
  Itse tuon sanoiksi virkki:
  "Eip' on ilmalla Jumalan,
  tämän taivon kannen alla
  löytyne sitä metsässä
  jalan neljän juoksevata,
  kut' ei näillä yllätetä,
  kaunihisti kannateta
  kalhuilla Kalevan poian,
  liukoimilla Lemminkäisen."
  Päätyi hiiet kuulemassa,
  juuttahat tähyämässä.
  Hiiet hirveä rakenti,
  juuttahat poroa laati:
  pään panevi pökkelöstä,
  sarvet raian haarukasta,
  jalat rannan raippasista,
  sääret suolta seipähistä,
  selän aian aiaksesta,
  suonet kuivista kuloista,
  silmät lammin pulpukoista,
  korvat lammin lumpehista,
  ketun kuusen koskuesta,
  muun lihan lahosta puusta.
  Hiisi neuvoi hirveänsä,
  porollensa suin puheli:
  "Nyt sie juokse, hiitten hirvi,
  jalkoa, jalo tevana,
  poron poikimasijoille,
  Lapin lasten tanterille!
  Hiihätä hikehen miestä,
  Lemminkäistä liiatenki!"
  Siitä juoksi hiitten hirvi,
  poropeura poimetteli
  Pohjan aittojen alatse,
  Lapin lasten tanteritse:
  potkaisi koasta korvon,
  kaatoi kattilat tulelta,
  lihat tuhkahan tuherti,
  liemet lietehen levitti.
  Nousi melkoinen meteli
  Lapin lasten tanterilla:
  Lapin koirat haukkumahan,
  Lapin lapset itkemähän,
  Lapin naiset nauramahan,
  muu väki murajamahan!
  Itse lieto Lemminkäinen
  ain' oli hirven hiihännässä.
  Hiihti soita, hiihti maita,
  hiihti aukkoja ahoja:
  tuli suihki suksiloista,
  savu sauvojen nenistä;
  eikä nähnyt hirveänsä,
  eip' on nähnyt eikä kuullut.
  Liukui linnat, liukui lannat,
  liukui maat meren-takaiset;
  hiihti kaikki Hiien korvet,
  kaikki Kalman kankahatki,
  hiihti Surman suun e'etse,
  Kalman kartanon perätse.
  Surma jo suutansa avavi,
  Kalma päätä kallistavi
  ottoaksensa urosta,
  nielläksensä Lemminkäistä:
  ei tarkoin tavannutkana,
  ennättänyt ensinkänä.
  Viel' oli liuska liukumatta,
  korven kolkka koskematta
  Pohjan pitkässä perässä,
  Lapin maassa laukeassa.
  Läksi senki liukumahan,
  korven kolkan koskemahan.
  Niin perille päästessänsä
  kuuli melkoisen metelin
  Pohjan pitkästä perästä,
  Lapin lasten tanterilta:
  kuuli koirat haukkuvaksi,
  Lapin lapset itkeväksi,
  Lapin naiset nauravaksi,
  muun Lapin murajavaksi.
  Siitä lieto Lemminkäinen
  heti tuonne hiihtämähän
  koiran haukuntasijoille,
  Lapin lasten tanterille.
  Sanoi sinne saatuansa,
  tutkaeli tultuansa:
  "Mitä täällä naiset nauroi,
  naiset nauroi, lapset itki,
  väki vanha vaikeroitsi,
  kuta haukkui hallikoirat?"
  "Sitä täällä naiset nauroi,
  naiset nauroi, lapset itki,
  väki vanha vaikerteli,
  sitä haukkui hallikoirat:
  juoksi tästä hiitten hirvi,
  silosorkka sorkutteli;
  potkaisi koasta korvon,
  kaatoi kattilat tulelta,
  selin keitot keikahutti,
  vellit lietehen levitti."
  Siitä veitikkä verevä,
  tuo on lieto Lemminkäinen,
  lykkäsi lylyn lumelle,
  kuni kyyn kulon-alaisen,
  solahutti suopetäjän,
  kuni käärmehen elävän;
  itse virkki vierressänsä,
  sanoi sauvakätteheltä:
  "Mi lienee Lapissa miestä,
  kaikki hirven kannantahan;
  mi lienee Lapissa naista,
  kaikki kattilan pesohon;
  mi lienee Lapissa lasta,
  kaikki lastun poimintahan;
  mi Lapilla kattiloa,
  kaikki hirven keitäntähän!"
  Kiinnistihe, jännistihe,
  potkaisihe, ponnistihe.
  Ensi kerran potkaisihe
  silmän siintämättömähän,
  kerran toisen kuopaisihe
  korvan kuulemattomahan,
  kolmannen kohenteleikse
  lautasille hiitten hirven.
  Otti vaajan vaahterisen,
  raksin koivuisen rapasi,
  jolla kytki hiitten hirven
  tarhan tammisen sisähän:
  "Siinä seiso, hiitten hirvi,
  poropeura, poimettele!"
  Selkeä silittelevi,
  taljoa taputtelevi:
  "Oisi tuossa ollakseni,
  sopisipa maatakseni
  nuoren neitosen keralla,
  kanssa kasvavan kanasen!"
  Siitä kiihtyi Hiien hirvi,
  poropeura potkimahan,
  itse virkki, noin sanovi:
  "Lempo saakohon sinulle
  nuorin nei'in maataksesi,
  tyttärin elelläksesi!"
  Ponnistihe, jännistihe:
  raksin koivuisen revitti,
  rikkoi vaajan vaahterisen,
  tarhan tammisen hajotti.
  Siitä sai samoamahan,
  läksi hirvi hippomahan,
  vasten soita, vasten maita,
  vasten varvikkomäkeä
  silmän siintämättömihin,
  korvan kuulemattomihin.
  Siinä veitikkä verevä
  jopa suuttui jotta syäntyi,
  kovin suuttui ja vihastui.
  Hiihti hirveä jälestä;
  niin kun kerran potkaisevi,
  lysmätti lyly lävestä,
  sortui suksi pälkähästä,
  kalhu taittui kannan tiestä,
  keihäs kenkimäsijoilta,
  sauva somman suoverosta.
  Itse juoksi Hiien hirvi,
  jottei päätänä näkynnä.
  Siinä lieto Lemminkäinen
  alla päin, pahoilla mielin
  kalujansa katselevi.
  Itse tuon sanoiksi virkki:
  "Elköhön sinä ikänä
  menkö toinen miehiämme
  uhalla metsän ajohon,
  Hiien hirven hiihäntähän,
  kuin menin minä, poloinen!
  Hävitin hyvät sivakat,
  sauvan kaunihin kaotin,
  kiihke'immän keihojani!"

  Neljästoista runo

  Siitä lieto Lemminkäinen
  arveli, ajattelihe,
  kulle syylle sylveäisi,
  kulle laskisi laulle:
  heittäisikö Hiien hirvet,
  itse kulkisi kotihin,
  vai vielä yritteleisi,
  hiihteleisi hiljallehen
  mieliksi metsän emännän,
  salon impien iloksi.
  Sanovi sanalla tuolla,
  lausui tuolla lausehella:
  "Oi Ukko, ylijumala
  tahi taatto taivahinen!
  Tee nyt mulle suorat sukset,
  kepeäiset kalhuttimet,
  joilla hiihteä hivitän
  poikki soien, poikki maien,
  hiihän kohti Hiien maita,
  poikki Pohjan kankahista
  Hiien hirven käytäville,
  poropeuran polkemille!
  "Lähen nyt miehistä metsälle,
  urohista ulkotöille
  Tapiolan tietä myöten,
  Tapion talojen kautta.
  Terve, vuoret, terve, vaarat,
  terve, kuusikot kumeat,
  terve, haavikot haleat,
  terve, tervehyttäjänne!
  "Miesty, metsä, kostu, korpi,
  taivu, ainoinen Tapio!
  Saata miestä saarekselle,
  sille kummulle kuleta,
  jost' on saalis saatavana,
  erän toimi tuotavana!
  "Nyyrikki, Tapion poika,
  mies puhas, punakypärä!
  Veistä pilkut pitkin maita,
  rastit vaaroihin rakenna,
  jotta tunnen, tuhma, käyä,
  äkkiouto, tien osoan
  etsiessäni ereä,
  antia anellessani!
  "Mielikki, metsän emäntä,
  puhas muori, muoto kaunis!
  Pane kulta kulkemahan,
  hopea vaeltamahan
  miehen etsivän etehen,
  anelijan askelille!
  "Ota kultaiset avaimet
  renkahalta reieltäsi,
  aukaise Tapion aitta,
  metsän linna liikahuta
  minun pyytöpäivinäni,
  eränetso-aikoinani!
  "Kunp' on et kehanne itse,
  niin on pistä piikojasi,
  pane palkkalaisiasi,
  käske käskyn kuulijoita!
  Et emäntä lienekänä,
  jos et piikoa pitäne,
  sata piikoa pitäne,
  tuhat käskyn kuulijata,
  karjan kaiken kaitsijata,
  viitsijätä viljan kaiken.
  "Metsän piika pikkarainen,
  simasuu Tapion neiti!
  Soitellos metinen pilli,
  simapilli piiperoita
  korvallen ehon emännän,
  mieluisan metsän emännän,
  jotta kuulisi välehen,
  nousisi makoamasta,
  kun ei kuule kumminkana,
  ei hava'a harvoinkana,
  vaikka ainoisin anelen,
  kielen kullan kuikuttelen!"
  Siinä lieto Lemminkäinen
  ajan kaiken annitoinna
  hiihti soita, hiihti maita,
  hiihti korpia kovia,
  Jumalan sysimäkiä,
  Hiien hiilikankahia.
  Hiihti päivän, hiihti toisen.
  Jo päivänä kolmantena
  meni suurelle mäelle,
  nousi suurelle kivelle,
  loi silmänsä luotehesen,
  poikki soien pohjosehen:
  Tapion talot näkyivät,
  ukset kulta kuumottivat
  poikki suosta, pohjosesta,
  alta vaaran, varvikosta.
  Tuop' on lieto Lemminkäinen
  heti luoksi luontelihe,
  lähelle lähentelihe,
  alle ikkunan Tapion.
  Kuuristihe katsomahan
  kuuennesta ikkunasta:
  siellä antajat asuivat
  ja viruivat viljan eukot
  aivan arkivaattehissa,
  ryysyissä ryvennehissä.
  Sanoi lieto Lemminkäinen:
  "Mintähen, metsän emäntä,
  asut arkivaattehissa,
  riihiryysyissä rypeät,
  kovin musta muo'oltasi,
  katsannaltasi kamala,
  ilkeä imertimiltä,
  rungolta ruman näköinen?
  "Kun ennen kävin metsässä,
  kolm' oli linnoa metsässä:
  yksi puinen, toinen luinen,
  kolmansi kivinen linna;
  kuus' oli kultaikkunoa
  kunki linnan kulmanteella.
  Katsahin sisähän noista
  seinän alla seistessäni:
  Tapion talon isäntä,
  Tapion talon emäntä,
  Tellervo, Tapion neiti,
  kanssa muu Tapion kansa,
  kaikki kullassa kuhisi,
  hopeassa horjeksihe.
  Itsensä metsän emännän,
  ehtoisan metsän emännän,
  käet oli kullankäärehissä,
  sormet kullansormuksissa,
  pää kullanpätinehissä,
  tukat kullansuortuvissa,
  korvat kullankoltuskoissa,
  kaula helmissä hyvissä.
  "Oi mielu metsän emäntä,
  Metsolan metinen muori!
  Heitä poies heinäkengät,
  kaskivirsusi karista,
  riisu riihiryökälehet,
  arkipaitasi alenna!
  Lyöte lykkyvaattehisin,
  antipaitoihin paneite
  minun metsipäivinäni,
  eränetso-aikoinani!
  Ikävä minun tulevi,
  ikävä tulettelevi
  tätä tyhjänä-oloa,
  ajan kaiken annituutta,
  kun et anna aioinkana,
  harvoinkana hoivauta.
  Ikävä ilotoin ilta,
  pitkä päivä saalihitoin.
  "Metsän ukko halliparta,
  havuhattu, naavaturkki!
  Pane nyt metsät palttinoihin,
  salot verkahan vetäise,
  haavat kaikki haljakkoihin,
  lepät lempivaattehisin!
  Hope'ihin hongat laita,
  kuuset kultihin rakenna,
  vanhat hongat vaskivöille,
  petäjät hopeavöille,
  koivut kultakukkasihin,
  kannot kultakalkkaroihin!
  Pane, kuinp' on muinaiselta,
  parempina päivinäsi:
  kuuna paistoi kuusen oksat,
  päivänä petäjän latvat,
  metsä haiskahti me'elle,
  simalle salo sininen,
  ahovieret viertehelle,
  suovieret sulalle voille.
  "Metsän tyttö, mielineiti,
  Tuulikki, tytär Tapion!
  Aja vilja vieremille,
  auke'immille ahoille!
  Kun lie jäykkä juoksullehen
  eli laiska laukallehen,
  ota vitsa viiakosta,
  koivu korven notkelmosta,
  jolla kutkutat kuvetta
  sekä kaivat kainaloita!
  Anna juosta joutuisasti,
  vikevästi viiletellä,
  miehen etsivän etehen,
  aina käyvän askelille!
  "Kun vilja uralle saapi,
  tupita uroa myöten!
  Pane kaksi kämmentäsi
  kahen puolen kaiteheksi,
  jottei vilja vieprahtaisi,
  tiepuolehen poikeltaisi!
  Josp' on vilja vieprahtavi,
  tiepuolehen poikeltavi,
  tielle korvista kohenna,
  saata sarvista uralle!
  "Hako on tiellä poikkipuolin:
  sepä syrjähän syseä;
  puita maalla matkallansa:
  ne on katkaise kaheksi!
  "Aita vastahan tulevi:
  kaa'a aita kallellehen
  viieltä vitsasväliltä,
  seitsemältä seipähältä!
  "Joki joutuvi etehen,
  puro tielle poikkipuolin:
  silkki sillaksi sivalla,
  punaverka portahaksi!
  Saata poikki salmistaki,
  vetele vesien poikki,
  poikki Pohjolan joesta,
  yli kosken kuohuloista!
  "Tapion talon isäntä,
  Tapion talon emäntä,
  metsän ukko halliparta,
  metsän kultainen kuningas!
  Mimerkki, metsän emäntä,
  metsän armas antimuori,
  siniviitta viian eukko,
  punasukka suon emäntä!
  Tule jo kullan muuttelohon,
  hopean vajehtelohon!
  Minun on kullat kuun-ikuiset,
  päivän-polviset hopeat,
  käeten soasta käymät,
  uhotellen tappelosta;
  ne kuluvat kukkarossa,
  tummentuvat tuhniossa,
  kun ei oo kullan muuttajata,
  hopean vajehtajata."
  Niinp' on lieto Lemminkäinen
  viikon hiihteä hivutti,
  lauloi virret viian päässä,
  kolmet korven kainalossa:
  miellytti metsän emännän,
  itsenki metsän isännän,
  ihastutti immet kaikki,
  taivutti Tapion neiet.
  Juoksuttivat, jou'uttivat
  Hiien hirven kätköstänsä,
  takoa Tapion vaaran,
  Hiien linnan liepehiltä
  miehen etsijän etehen,
  sanelijan saataville.
  Itse lieto Lemminkäinen
  jopa lämsänsä lähetti
  Hiien hirven hartioille,
  kaulalle kamelivarsan,
  jottei potkinut pahasti
  selkeä silittäessä.
  Siitä lieto Lemminkäinen
  itse tuon sanoiksi virkki:
  "Salon herra, maan isäntä,
  kaunis kankahan eläjä!
  Mielikki, metsän emäntä,
  metsän armas antimuori!
  Tule nyt kullat ottamahan,
  hopeat valitsemahan!
  Pane maalle palttinasi,
  lempiliinasi levitä
  alle kullan kuumottavan,
  alle huohtavan hopean,
  tuon on maahan tippumatta,
  rikkoihin rivestymättä!"
  Läksi siitä Pohjolahan;
  sanoi tuonne tultuansa:
  "Jo nyt hiihin Hiien hirven
  Hiien peltojen periltä.
  Anna, akka, tyttöäsi,
  mulle nuorta morsianta!"
  Louhi, Pohjolan emäntä,
  tuop' on tuohon vastaeli:
  "Äsken annan tyttäreni
  sekä nuoren morsiamen,
  kun sa suistat suuren ruunan,
  Hiien ruskean hevosen,
  Hiien varsan vaahtileuan
  Hiien nurmien periltä."
  Silloin lieto Lemminkäinen
  otti kultaohjaksensa,
  hope'isen marhaminnan;
  lähtevi hevon hakuhun,
  kuloharjan kuuntelohon
  Hiien nurmien periltä.
  Astua taputtelevi,
  käyä kulleroittelevi
  vihannalle vainiolle,
  pyhän pellon pientarelle.
  Siellä etsivi hevosta,
  kulokasta kuuntelevi
  suvikunnan suitset vyöllä,
  varsan valjahat olalla.
  Etsi päivän, etsi toisen,
  niin päivänä kolmantena
  nousi suurelle mäelle,
  kiipesi kiven selälle;
  iski silmänsä itähän,
  käänti päätä päivän alle:
  näki hiekalla hevosen,
  kuloharkan kuusikolla;
  senpä tukka tulta tuiski,
  harja suihkivi savua.
  Niin sanovi Lemminkäinen:
  "Oi Ukko ylijumala,
  Ukko, pilvien pitäjä,
  hattarojen hallitsija!
  Taivas auoksi avaos,
  ilma kaikki ikkunoiksi!
  Sa'a rautaiset rakehet,
  laske jäiset jäähyttimet
  harjalle hyvän hevosen,
  Hiien laukin lautasille!"
  Tuo Ukko, ylinen luoja,
  pilven-päällinen jumala,
  ilman riehoiksi revitti,
  taivon kannen kahtaloksi;
  satoi hyytä, satoi jäätä,
  satoi rauaista raetta,
  pienemmät hevosen päätä,
  päätä ihmisen isommat,
  harjalle hyvän hevosen,
  Hiien laukin lautasille.
  Siitä lieto Lemminkäinen
  kävi luota katsomahan,
  likeltä tähyämähän.
  Itse tuon sanoiksi virkki:
  "Hiitolan hyvä hevonen,
  vuoren varsa vaahtileuka!
  Tuo nyt kultaturpoasi,
  pistä päätäsi hopea
  kultaisihin koltuskoihin,
  hope'isihin helyihin!
  En sua pahoin pitäne,
  aivan anke'in ajane:
  ajan tietä pikkuruisen,
  matkoa ani vähäisen,
  tuonne Pohjolan tuville,
  ankaran anopin luoksi.
  Minkä siimalla sivallan
  eli vitsalla vetelen,
  senpä silkillä sivallan,
  veran äärellä vetelen."
  Hiien ruskea hevonen,
  Hiien varsa vaahtileuka
  tunki kultaturpoansa,
  pisti päätänsä hopea
  kultaisihin koltuskoihin,
  hope'isihin helyihin.
  Niinpä lieto Lemminkäinen
  jopa suisti suuren ruunan,
  pisti suitset kullan suuhun,
  päitsensä hopean päähän;
  hyppäsi hyvän selälle,
  Hiien laukin lautasille.
  Veti virkkua vitsalla,
  paiskasi pajun vesalla.
  Ajoi matkoa vähäisen,
  tuuritteli tunturia
  pohjoispuolelle mäkeä,
  lumivaaran kukkuroa:
  tuli Pohjolan tuville.
  Meni pirttihin pihalta,
  sanoi tuonne tultuansa,
  Pohjolahan päästyänsä:
  "Jopa suistin suuren ruunan,
  Hiien varsan valjastelin
  vihannalta vainiolta,
  pyhän pellon pientarelta,
  sekä hiihin Hiien hirven
  Hiien peltojen periltä.
  Anna jo, akka, tyttöäsi,
  mulle nuorta morsianta!"
  Louhi, Pohjolan emäntä,
  hänpä tuon sanoiksi virkki:
  "Äsken annan tyttäreni
  sekä nuoren morsiamen,
  kun ammut joutsenen joesta,
  virrasta vihannan linnun,
  Tuonen mustasta joesta,
  pyhän virran pyörtehestä
  yhellä yrittämällä,
  yhen nuolen nostamalta."
  Siitä lieto Lemminkäinen,
  tuo on kaunis Kaukomieli,
  läksi joutsenen joruhun,
  pitkäkaulan katselohon
  Tuonen mustasta joesta,
  Manalan alantehesta.
  Astua lykyttelevi,
  käyä kälkähyttelevi
  tuonne Tuonelan joelle,
  pyhän virran pyörtehelle,
  jalo jousi olkapäällä,
  viini nuolia selässä.
  Märkähattu karjanpaimen,
  ukko Pohjolan sokea,
  tuop' on Tuonelan joella,
  pyhän virran pyörtehellä;
  katselevi, kääntelevi
  tulevaksi Lemminkäistä.
  Jo päivänä muutamana
  näki lieto Lemminkäisen
  saavaksi, läheneväksi
  tuonne Tuonelan joelle,
  vierehen vihaisen kosken,
  pyhän virran pyörtehelle.
  Vesikyyn ve'estä nosti,
  umpiputken lainehista,
  syöksi miehen syämen kautta,
  läpi maksan Lemminkäisen,
  kautta kainalon vasemman
  oikeahan olkapäähän.
  Jopa lieto Lemminkäinen
  tunsi koskevan kovasti.
  Sanan virkkoi, noin nimesi:
  "Sen mä tein pahinta työtä,
  kun en muistanut kysyä
  emoltani, kantajalta,
  kaiketi sanaista kaksi,
  kovin äijä, kun on kolme,
  miten olla, kuin eleä
  näinä päivinä pahoina:
  en tieä vesun vikoja,
  umpiputken ailuhia.
  "Oi emoni, kantajani,
  vaivan nähnyt vaalijani!
  Tietäisitkö, tuntisitko,
  miss' on poikasi poloinen,
  tokipa rientäen tulisit,
  avukseni ennättäisit;
  päästäisit pojan poloisen
  tältä tieltä kuolemasta,
  nuorena nukahtamasta,
  verevänä vieremästä."
  Siitä Pohjolan sokea
  märkähattu karjanpaimen
  syöksi lieto Lemminkäisen,
  kaotti Kalevan poian
  Tuonen mustahan jokehen,
  pahimpahan pyörtehesen.
  Meni lieto Lemminkäinen,
  meni koskessa kolisten,
  myötävirrassa vilisten
  tuonne Tuonelan tuville.
  Tuo verinen Tuonen poika
  iski miestä miekallansa,
  kavahutti kalvallansa.
  Löi on kerran leimahutti
  miehen viieksi muruksi,
  kaheksaksi kappaleksi;
  heitti Tuonelan jokehen,
  Manalan alusvesille:
  "Viru siinä se ikäsi
  jousinesi, nuolinesi!
  Ammu joutsenet joelta,
  vesilinnut viertehiltä!"
  Se oli loppu Lemminkäisen,
  kuolo ankaran kosijan
  Tuonen mustassa joessa,
  Manalan alantehessa.

  Viidestoista runo

  Äiti lieto Lemminkäisen
  aina koissa arvelevi:
  "Minne on saanut Lemminkäinen,
  kunne Kaukoni kaonnut,
  kun ei kuulu jo tulevan
  matkoiltansa maailmassa?"
  Ei tieä emo poloinen
  eikä kantaja katala,
  missä liikkuvi lihansa,
  vierevi oma verensä,
  kävikö käpymäkeä,
  kanervaista kangasmaata,
  vai meni meren selällä,
  lakkipäillä lainehilla,
  vaiko suuressa soassa,
  kapinassa kauheassa,
  joss' on verta säärivarsi,
  polven korkeus punaista.
  Kyllikki, korea nainen,
  katseleikse, käänteleikse
  koissa lieto Lemminkäisen,
  Kaukomielen kartanossa.
  Katsoi illalla sukoa,
  huomenella harjoansa;
  niin päivänä muutamana,
  huomenna moniahana
  jo veri suasta vuoti,
  hurme harjasta norahti.
  Kyllikki, korea nainen,
  sanan virkkoi, noin nimesi:
  "Jo nyt on mennyt mies minulta,
  kaunis Kaukoni kaonnut
  matkoille majattomille,
  teille tietämättömille:
  veri jo vuotavi suasta,
  hurme harjasta noruvi!"
  Siitä äiti Lemminkäisen
  itse katsovi sukoa;
  itse itkulle apeutui:
  "Voi, poloisen, päiviäni,
  angervoisen, aikojani!
  Jo nyt on poikani, poloisen,
  jopa, laiton, lapsueni
  saanut päiville pahoille!
  Tuho on poikoa pätöistä,
  hukka lieto Lemminkäistä:
  jo suka verin valuvi,
  harja hurmehin noruvi!"
  Kourin helmansa kokosi,
  käsivarsin vaattehensa.
  Pian juoksi matkan pitkän,
  sekä juoksi jotta joutui:
  mäet mätkyi mennessänsä,
  norot nousi, vaarat vaipui,
  ylähäiset maat aleni,
  alahaiset maat yleni.
  Tuli Pohjolan tuville.
  Kysytteli poikoansa,
  kysytteli, lausutteli:
  "Oi sie Pohjolan emäntä!
  Kunne saatoit Lemminkäisen,
  minne poikani menetit?"
  Louhi, Pohjolan emäntä,
  tuop' on tuohon vastaeli:
  "Enpä tieä poikoasi,
  kunne kulki ja katosi.
  Istutin oron rekehen,
  korjahan kovan tulisen;
  oisko uhkuhun uponnut,
  meren jäälle jähmettynyt
  vai saanut sutosen suuhun,
  karhun kauhean kitahan?"
  Sanoi äiti Lemminkäisen:
  "Jo vainen valehtelitki!
  Susi ei syö minun sukua,
  karhu ei kaa'a Lemminkäistä:
  sormin sortavi sutoset,
  käsin karhut kaatelevi.
  Kunp' on et sanone tuota,
  kunne saatoit Lemminkäisen,
  rikon uksen uuen riihen,
  taitan sampuen sarahat."
  Sanoi Pohjolan emäntä:
  "Syötin miehen syöneheksi,
  juotin miehen juoneheksi,
  apatin alanenäksi;
  istutin venon perähän,
  laitoin kosket laskemahan.
  Enkä tuota tunnekana,
  kunne sai katala raukka,
  koskihinko kuohuvihin,
  virtoihin vipajavihin."
  Sanoi äiti Lemminkäisen:
  "Jo vainen valehtelitki!
  Sano tarkkoja tosia,
  valehia viimeisiä,
  kunne saatoit Lemminkäisen,
  kaotit kalevalaisen,
  taikka surmasi tulevi,
  kuolemasi kohtoavi!"
  Sanoi Pohjolan emäntä:
  "Jospa jo sanon toenki:
  panin hirvet hiihtämähän,
  jalopeurat jaksamahan,
  ruunat suuret suistamahan,
  varsat valjastuttamahan;
  laitoin joutsenen hakuhun,
  pyhän linnun pyyäntähän.
  Nyt en tuota tunnekana,
  mi on tullunna tuhoksi,
  esteheksi ennättännä,
  kun ei kuulu jo tulevan
  morsianta pyytämähän,
  tyttöä anelemahan."
  Emo etsi eksynyttä,
  kaonnutta kaipoavi.
  Juoksi suuret suot sutena,
  kulki korvet kontiona,
  ve'et saukkona samosi,
  maat käveli mauriaisna,
  neuliaisna niemen reunat,
  jäniksenä järven rannat.
  Kivet syrjähän sytäsi,
  kannot käänti kallellehen,
  risut siirti tien sivuhun,
  haot potki portahiksi.
  Viikon etsi eksynyttä,
  viikon etsi, eipä löyä.
  Kysyi puilta poikoansa,
  kaipasi kaonnuttansa.
  Puu puheli, honka huokui,
  tammi taiten vastaeli:
  "On huolta itsestäniki
  huolimatta poiastasi,
  kun olen koville luotu,
  pantu päiville pahoille:
  pinopuiksi pilkkumahan,
  haloiksi hakattamahan,
  riutumahan riihipuiksi,
  kaskipuiksi kaatumahan."
  Viikon etsi eksynyttä,
  viikon etsi eikä löyä.
  Tiehyt vastahan tulevi;
  niin tielle kumarteleikse:
  "Oi tiehyt, Jumalan luoma!
  Etkö nähnyt poikoani,
  kullaista omenatani,
  hope'ista sauvoani?"
  Tiehyt taiten vastaeli
  sekä lausui ja pakisi:
  "On huolta itsestäniki
  huolimatta poiastasi,
  kun olen koville luotu,
  pantu päiville pahoille:
  joka koiran juostavaksi,
  ratsahan ajeltavaksi,
  kovan kengän käytäväksi,
  kannan karskuteltavaksi."
  Viikon etsi eksynyttä,
  viikon etsi, eipä löyä.
  Kuuhut vastahan tulevi;
  niin kuulle kumarteleikse:
  "Kuu kulta, Jumalan luoma!
  Etkö nähnyt poikoani,
  kullaista omenatani,
  hope'ista sauvoani?"
  Tuo kuuhut, Jumalan luoma,
  taiten kyllä vastaeli:
  "On huolta itsestäniki
  huolimatta poiastasi,
  kun olen koville luotu,
  pantu päiville pahoille:
  yksin öitä kulkemahan,
  pakkasella paistamahan,
  talvet tarkoin valvomahan,
  kesäksi katoamahan."
  Viikon etsi eksynyttä,
  viikon etsi eikä löyä.
  Päivyt vastahan tulevi;
  päivälle kumarteleikse:
  "Oi päivyt, Jumalan luoma!
  Etkö nähnyt poikoani,
  kullaista omenatani,
  hope'ista sauvoani?"
  Jopa päivyt jonki tiesi,
  arvaeli aurinkoinen:
  "Jo on poikasi, poloisen,
  kaotettu, kuoletettu
  Tuonen mustahan jokehen,
  Manalan ikivetehen:
  mennyt koskia kolisten,
  myötävirtoja vilisten
  tuonne Tuonelan perille,
  Manalan alantehille."
  Siitä äiti Lemminkäisen
  itse itkulle hyräytyi.
  Meni seppojen pajahan:
  "Oi sie seppo Ilmarinen!
  Taoit ennen, taoit eilen,
  taopa tänäki päänä!
  Varta vaskinen harava,
  piitä piihin rautaisihin;
  piit tao satoa syltä,
  varsi viittä valmistellos!"
  Se on seppo Ilmarinen,
  takoja iän-ikuinen,
  vartti vaskisen haravan,
  piitti piillä rautaisilla;
  piit takoi satoa syltä,
  varren viittä valmisteli.
  Itse äiti Lemminkäisen
  saapi rautaisen haravan,
  lenti Tuonelan joelle.
  Päiveä rukoelevi:
  "Oi päivyt, Jumalan luoma,
  luoma Luojan valkeamme!
  Paista hetki heltehesti,
  toinen himmesti hiosta,
  kolmansi koko terältä:
  nukuttele nuiva kansa,
  väsytä väki Manalan,
  Tuonen valta vaivuttele!"
  Tuo päivyt, Jumalan luoma,
  luoma Luojan aurinkoinen,
  lenti koivun konkelolle,
  lepän lengolle lehahti.
  Paistoi hetken heltehesti,
  toisen himmesti hiosti,
  kolmannen koko terältä:
  nukutteli nuivan joukon,
  väsytti väen Manalan,
  nuoret miehet miekoillehen,
  vanhat vasten sauvojansa,
  keski-iän keihä'ille.
  Siitä lenti lepsahutti
  päälle taivahan tasaisen
  entisellensä sijalle,
  majallensa muinaiselle.
  Siitä äiti Lemminkäisen
  otti rautaisen haravan;
  haravoipi poikoansa
  koskesta kohisevasta,
  virrasta vilisevästä.
  Haravoipi eikä löyä.
  Siitä siirtihen alemma:
  meni myötänsä merehen,
  sukkarihmasta sulahan,
  vyötäröistä veen sisähän.
  Haravoipi poikoansa
  pitkin Tuonelan jokea,
  vetelevi vastavirran.
  Veti kerran, tuosta toisen:
  saapi paian poikoansa,
  paian mieliksi pahoiksi;
  veti vielä kerran toisen:
  sai sukat, hatun tapasi,
  sukat suureksi suruksi,
  hatun mieliharmiksensa.
  Astui siitäkin alemma,
  Manalan alantehelle.
  Veti kerran pitkin vettä,
  kerran toisen poikki vettä,
  kolmannen vitahan vettä.
  Kerrallapa kolmannella
  elotukku sai etehen
  haravahan rautaisehen.
  Elotukku ei se ollut:
  olipa lieto Lemminkäinen,
  itse kaunis Kaukomieli,
  puuttunut haravan piihin
  sormesta nimettömästä,
  vasemmasta varpahasta.
  Nousi lieto Lemminkäinen,
  kohosi Kalevan poika
  haravassa vaskisessa
  päälle selvien vesien;
  vaan oli pikkuista vajalla:
  yhtä kättä, puolta päätä,
  paljo muita muskuloita,
  siihen henkeä lisäksi.
  Emo tuossa arvelevi,
  itse itkien sanovi:
  "Vieläkö tästä mies tulisi,
  uros uusi toimeaisi?"
  Päätyi korppi kuulemahan.
  Tuop' on tuohon vastoavi:
  "Ei ole miestä mennehessä
  eikä tuiki tullehessa:
  jo silt' on siika silmät syönyt,
  hauki hartiat halaisnut.
  Sie päästä merehen miestä,
  työnnä Tuonelan jokehen!
  Ehkä turskaksi tulisi,
  valahaksi vahvistuisi."
  Tuop' on äiti Lemminkäisen
  eipä työnnä poikoansa.
  Vetelevi vielä kerran
  haravalla vaskisella
  pitkin Tuonelan jokea,
  sekä pitkin jotta poikki:
  saapi kättä, saapi päätä,
  saapi puolen selkäluuta,
  toisen puolen kylkiluuta,
  monta muuta muskulata.
  Niistä poikoa rakenti,
  laati lieto Lemminkäistä.
  Liitteli lihat lihoihin,
  luut on luihin luikahutti,
  jäsenet jäsenihinsä,
  suonet suonten sortumihin.
  Itse suonia siteli,
  päitä suonten solmieli,
  suonilankoa lukevi
  sanoen sanalla tuolla:
  "Sorea on suonten vaimo
  Suonetar, sorea vaimo,
  soma suonten kehreäjä
  sorealla kehrinpuulla,
  vaskisella värttinällä,
  rautaisella rattahalla!
  Tule tänne tarvittaissa,
  käy tänne kutsuttaessa,
  suonisykkyrä sylissä,
  kalvokääri kainalossa
  suonia sitelemähän,
  päitä suonten solmimahan
  haavoissa halennehissa,
  rei'issä revennehissä!
  "Kun ei tuosta kyllin liene,
  onp' on impi ilman päällä
  venehellä vaskisella,
  purrella punaperällä.
  Tule, impi, ilman päältä,
  neiti, taivahan navalta!
  Soua suonista venettä,
  jäsenistä järkyttele,
  soua luun lomia myöten,
  jäsenten rakoja myöten!
  "Sijallensa suonet laita,
  asemellensa aseta:
  suutatusten suuret suonet,
  valtasuonet vastatusten,
  limitysten liutasuonet,
  pienet suonet pääksytysten!
  "Siit' ota utuinen neula,
  sulkkuniitti neulan päässä!
  Ompele utuisin neuloin,
  tinaneuloin tikkaele,
  päitä suonten solmiele,
  silkkinauhoilla sitele!
  "Kun ei tuosta kyllä liene
  itse ilmoinen jumala,
  valjastele varsojasi,
  rakentele ratsujasi!
  Aja kirjakorjinesi
  läpi luun, läpi jäsenen,
  läpi liikkumalihojen,
  läpi suonten soljuvaisten!
  Liitä luu lihoa myöten,
  suoni suonen päätä myöten,
  luo hopea luun lomahan,
  kulta suonen sortumahan!
  "Mist' on kalvo katkennunna,
  siihen kalvo kasvattele,
  mistä suonta sortununna,
  siihen suonta solmiele,
  kusta verta veihlähtännä,
  siihen verta vierettele;
  kusta luu luhoksi mennyt,
  siihen luuta luikahuta,
  kusta liikkunna lihoa,
  siihen liittele lihoa,
  sijallensa siunaele,
  asemellensa aseta:
  luu luuhun, liha liha'an,
  jäsenet jäsenihinsä!"
  Sillä äiti Lemminkäisen
  loi miehen, uron sukesi
  entisillehen eloille,
  muinaisille muo'oillensa.
  Sai suonet lukeneheksi,
  päät suonten si'elleheksi,
  ei miestä sanalliseksi,
  lasta lausehelliseksi.
  Siitä tuon sanoiksi virkki,
  itse lausui, noin nimesi:
  "Mistä nyt voie saatanehe,
  simatilkka tuotanehe,
  jolla voian voipunutta,
  pahoin-tullutta parannan,
  jotta mies sanoille saisi,
  vierähtäisi virsillehen?
  "Mehiläinen, meiän lintu,
  metsän kukkien kuningas!
  Lähe nyt mettä noutamahan,
  simoa tavottamahan
  mieluisasta Metsolasta,
  tarkasta Tapiolasta,
  monen kukkasen kuvusta,
  monen heinän helpehestä
  kipehille voitehiksi,
  pahoille parantehiksi!"
  Mehiläinen, liukas lintu,
  jopa lenti löyhäytti
  mieluisahan Metsolahan,
  tarkkahan Tapiolahan.
  Nokki kukkia keolta,
  keitti mettä kielellänsä
  kuuen kukkasen nenästä,
  sa'an heinän helpehestä.
  Niin tulla tuhuttelevi,
  käyä käärämöittelevi,
  kaikki siipensä simassa,
  sulkansa sulassa meessä.
  Itse äiti Lemminkäisen
  otti noita voitehia,
  niillä voiti voipunutta,
  pahoin-tullutta paranti:
  ei tullut apua noista,
  saanut miehelle sanoja.
  Siitä tuon sanoiksi virkki:
  "Mehiläinen, lintuseni!
  Lennä tuonne toisialle,
  ylitse meren yheksän
  saarehen selällisehen,
  metisehen manterehen,
  Tuurin uutehen tupahan,
  Palvoisen laettomahan!
  Siell' on mettä mieluhista,
  siellä voietta hyveä,
  joka suonihin sopivi,
  jäsenihin kelpoavi.
  Tuop' on niitä voitehia,
  kanna niitä katsehia
  vian päälle pannakseni,
  vammoille valellakseni!"
  Mehiläinen, mies kepeä,
  taasen lenti liihytteli
  ylitse meren yheksän,
  meri-puolen kymmenettä.
  Lenti päivän, lenti toisen,
  lenti kohta kolmannenki,
  ruokosella istumatta,
  lehellä levähtämättä,
  saarehen selällisehen,
  metisehen manterehen,
  korvalle tulisen kosken,
  pyhän virran pyörtehelle.
  Siellä mettä keitettihin,
  rasvoja rakennettihin,
  pikkuisissa pottiloissa,
  kaunoisissa kattiloissa,
  peukalon mahuttavissa,
  sormenpään sovittavissa.
  Mehiläinen, mies kepeä,
  saip' on niitä voitehia.
  Vähän aikoa kuluvi,
  pikkuisen pirahtelevi:
  jo tulla turahtelevi,
  saa'a saaveroittelevi,
  kuusi kuppia sylissä,
  seitsemän selän takana,
  ne on täynnä voitehia,
  täynnä rasvoja hyviä.
  Itse äiti Lemminkäisen
  voiti noilla voitehilla,
  yheksillä voitehilla,
  kaheksilla katsehilla:
  ei vielä apua saanut,
  tok' ei tuostana tavannut.
  Niin sanoi sanalla tuolla,
  lausui tuolla lausehella:
  "Mehiläinen, ilman lintu!
  Lennä tuonne kolmas kerta
  ylähäksi taivosehen,
  päälle taivosen yheksän!
  Siell' on viljalta simoa,
  siellä mettä mielin määrin,
  joilla ennen Luoja loitsi,
  puheli puhas Jumala,
  voiti Luoja lapsiansa
  pahan vallan vammaksissa.
  Kasta siipesi simassa,
  sulkasi sulassa meessä,
  tuo simoa siivessäsi,
  kanna mettä kaapussasi
  kipehille voitehiksi,
  vammoille valantehiksi!"
  Mehiläinen, mielilintu,
  hänpä tuon sanoiksi saatti:
  "Mitenkä mä sinne pääsen,
  minä mies vähäväkinen!"
  "Hyvä on sinne päästäksesi,
  kaunis kaapsahellaksesi:
  yli kuun, alatse päivän,
  toivon tähtien välitse.
  Lennät päivän löyhyttelet
  kuutamoisen kulmaluille,
  siitä toisen siuottelet
  otavaisen olkapäille,
  kolmannen kohotteleihet
  seitsentähtisen selälle;
  siit' on matkoa palanen,
  pikkarainen piiramata
  perille pyhän Jumalan,
  asunnoille autuahan."
  Mehiläinen maasta nousi,
  simasiipi mättähältä;
  jopa lenti löyhytteli,
  pienin siivin siuotteli.
  Lenti kuun keheä myöten,
  päivän päärmettä samosi,
  otavaisten olkapäitse,
  seitsentähtyen selitse:
  lenti Luojan kellarihin,
  kamarihin kaikkivallan.
  Siellä voietta tehä'än,
  rasvoja rakennetahan
  hope'isissa paoissa,
  kultaisissa kattiloissa:
  mettä kiehui keskimaissa,
  laioilla suloa voita,
  simoa suvinenässä,
  päässä pohja rasvasia.
  Mehiläinen, ilman lintu,
  sai siitä simoja kyllin,
  metosia mielin määrin.
  Oli aikoa vähäinen:
  jo tulla tuhuttelevi,
  saa'a käärähyttelevi
  sata sarvea sylissä,
  tuhat muuta muhkurata;
  missä mettä, kussa vettä,
  kussa voietta parasta.
  Siitä äiti Lemminkäisen
  otti suuhunsa omahan,
  noita koitti kielellänsä,
  hyvin maistoi mielellänsä:
  "Nämät on niitä voitehia,
  kaikkivallan katsehia,
  joillapa Jumala voiti,
  Luoja vammoja valeli."
  Siitä voiti voipunutta,
  pahoin-tullutta paranti.
  Voiti luun lomia myöten,
  jäsenten rakoja myöten,
  voiti alta, voiti päältä,
  kerran keskeä sivalti.
  Siitä tuon sanoiksi virkki,
  itse lausui ja pakisi:
  "Nouse pois makoamasta,
  ylene uneksimasta
  näiltä paikoilta pahoilta,
  kovan onnen vuotehelta!"
  Nousi mies makoamasta,
  heräsi uneksimasta.
  Jop' on saattavi sanoa,
  itse kielin kertoella:
  "Viikon, utra, uinaelin,
  kauan, malkio, makasin!
  Makasin unen makean,
  sikeäisen siuvattelin."
  Sanoi äiti Lemminkäisen,
  itse lausui ja pakisi:
  "Oisit maannut kauemminki,
  vielä viikomman venynyt
  ilman äitittä pahatta,
  katalatta kantajatta.
  "Sano nyt, poikani poloinen,
  kerro korvin kuullakseni:
  mi sinun Manalle saattoi,
  työnti Tuonelan jokehen?"
  Sanoi lieto Lemminkäinen,
  vastaeli äitillensä:
  "Märkähattu karjanpaimen,
  Untamolan umpisilmä,
  se minun Manalle saattoi,
  työnti Tuonelan jokehen.
  Vesikyyn ve'estä nosti,
  lapokyyn on lainehesta
  vasten vaivaista minua;
  enkä tuota tiennytkänä,
  en tiennyt vesun vihoa,
  umpiputken ailuhia."
  Sanoi äiti Lemminkäisen:
  "Voipa miestä mieletöintä!
  Kehuit noiat noituvasi,
  lappalaiset laulavasi:
  et tieä vesun vihoa,
  umpiputken ailuhia!
  Veestä on vesusen synty,
  umpiputken lainehista,
  allin aivoista hyvistä,
  meripääskyn pään sisästä.
  Sylki Syöjätär vesille,
  laski laatan lainehille;
  vesi sen pitkäksi venytti,
  päivä paistoi pehmeäksi.
  Siitä tuuli tuuitteli,
  ve'en henki heilutteli,
  aallot rannalle ajeli,
  tyrsky maalle tyyräeli."
  Siitä äiti Lemminkäisen
  tuuitteli tuttuansa
  entisillehen eville,
  muinaisille muo'oillensa,
  pikkuista paremmaksiki,
  ehommaksi entistänsä.
  Kysyi siitä poialtansa,
  jos oli mitä vajoa.
  Sanoi lieto Lemminkäinen:
  "Viel' olen äijeä vajoa:
  tuollapa syämykseni,
  tuolla tuntoni makaapi
  noissa Pohjan neitosissa,
  kaunoisissa kassapäissä.
  Homekorva Pohjan eukko
  eip' on anna tyttöänsä
  ilman allin ampumatta,
  joutsenen osoamatta
  tuosta Tuonelan joesta,
  pyhän virran pyörtehestä."
  Sanoi äiti Lemminkäisen,
  itse lausui ja pakisi:
  "Heitä herjät joutsenesi,
  anna allien asua
  Tuonen mustassa joessa,
  palavissa pyörtehissä!
  Sie lähe kotiperille
  kanssa äitisi katalan!
  Vielä kiitä onneasi,
  julkista Jumalatasi,
  kun antoi avun totisen,
  vielä henkihin herätti
  Tuonen tieltä tiettävältä,
  Manalan majan periltä!
  En minä mitänä voisi,
  en mitänä itsestäni,
  ilman armotta Jumalan,
  toimetta totisen Luojan."
  Siitä lieto Lemminkäinen
  jo kohta kotia läksi
  kanssa armahan emonsa,
  kera valtavanhempansa.
  Sinne nyt Kaukoni kaotan,
  heitän lieto Lemminkäisen
  virrestäni viikommaksi.
  Väännän virteni välehen,
  lasken laulun toisa'alle,
  työnnän uuelle uralle.

  Kuudestoista runo

  Vaka vanha Väinämöinen,
  tietäjä iän-ikuinen,
  oli veistävä venoista,
  uutta purtta puuhoava
  nenässä utuisen niemen,
  päässä saaren terhenisen.
  Puita puuttui purren seppä,
  lautoja venon tekijä.
  Kenpä puuta etsimähän,
  tammea tavoittamahan
  Väinämöiselle venoksi,
  laulajalle pohjapuuksi?
  Pellervoinen, pellon poika,
  Sampsa poika pikkarainen,
  sep' on puuta etsimähän,
  tammea tavoittamahan
  Väinämöiselle venoksi,
  laulajalle pohjapuuksi!
  Käypi tietä, astelevi
  koillisille maailmoille.
  Meni mäen, menevi toisen,
  kulki kohta kolmannenki,
  kirves kultainen olalla,
  vaskivarsi kirvehessä.
  Yhtyi haapa vastahansa,
  sylen kolmen korkeuinen.
  Tahtoi haapoa tavata,
  puia puuta kirvehellä.
  Haapa haastaen sanovi,
  itse kielin kerkiävi:
  "Mitä, mies, tahot minusta,
  kuta kuitenki hala'at?"
  Sampsa poika Pellervoinen,
  hänpä tuon sanoiksi virkki:
  "Tuotapa tahon sinusta,
  tuota etsin ja hala'an:
  Väinämöiselle venettä,
  laulajalle purren puuta."
  Haapa haastoi kummemmasti,
  sataoksainen osasi:
  "Vuotava veno minusta
  ja pursi putoavainen!
  Minä olen ontelo tyveltä:
  kolmasti tänä kesänä
  toukka söi syämyeni,
  mato juureni makasi."
  Sampsa poika Pellervoinen
  siitä eistyvi etemmä;
  astua ajattelevi
  maailmoille pohjaisille.
  Tuli honka vastahansa,
  sylen kuuen korkeuinen.
  Iski puuta kirvehellä,
  kolahutti kuokallansa,
  kysytteli, lausutteli:
  "Oisiko sinusta, honka,
  Väinämöiselle venoksi,
  laulajalle laivapuuksi?"
  Honka vastata hotaisi,
  itse äänehen ärähti:
  "Ei minusta purtta tulle,
  kuuen kaaren kantajata!
  Mie olen honka huolainniekka;
  kolmasti tänä kesänä
  korppi koikkui latvallani,
  varis vaakkui oksillani."
  Sampsa poika Pellervoinen
  aina eistyvi etemmä;
  astua ajattelevi
  suvisille maailmoille.
  Tuli tammi vastahansa,
  ympäri yheksän syltä.
  Kysytteli, lausutteli:
  "Tulisko sinusta, tammi,
  emeä erävenehen,
  sotapurren pohjapuuta?"
  Tammi taiten vastaeli,
  osaeli puu omena:
  "On vainen minussa puuta
  emäksi yhen venosen,
  enk' ole hoikka huolainniekka
  enkä ontelo sisältä.
  Kolmasti tänä kesänä,
  tänä suurena suvena
  päivyt kierti keskipuuta,
  kuuhut latvalla kumotti,
  käet kukkui oksillani,
  linnut lehvillä lepäsi."
  Sampsa poika Pellervoinen
  otti kirvehen olalta,
  iski puuta kirvehellä,
  tammea tasaterällä;
  pian taisi tammen kaata,
  puun sorean sorrutella.
  Ensin laski latvan poikki,
  tyven tyynni halkaisevi.
  Veisti siitä pohjapuita,
  lautoja epälukuisin
  laulajalle laivaksiksi,
  Väinämöiselle venoksi.
  Siitä vanha Väinämöinen,
  tietäjä iän-ikuinen,
  teki tieolla venettä,
  laati purtta laulamalla
  yhen tammen taittumista,
  puun murskan murenemista.
  Lauloi virren: pohjan puutti,
  lauloi toisen: liitti laian;
  lauloi kohta kolmannenki
  hankoja hakatessansa,
  päitä kaaren päätellessä,
  liitellessänsä limiä.
  Kaaritettua venosen,
  liitettyä laian liitot
  uupui kolmea sanoa
  panemilla parraspuien,
  kokkien kohentimilla,
  peräpään on päättimillä.
  Vaka vanha Väinämöinen,
  tietäjä iän-ikuinen,
  sanan virkkoi, noin nimesi:
  "Voi poloinen, päiviäni!
  Ei saanut veno vesille,
  uusi laiva lainehille!"
  Arvelee, ajattelevi,
  mistäpä sanoja saisi,
  loisi lempiluottehia;
  pääskyjenkö päälaelta,
  joutsenkarjan juonen päästä,
  hanhilauman hartioilta?
  Läksi saamahan sanoja.
  Tuhoi joukon joutsenia,
  harkun hanhia hävitti,
  päättömästi pääskysiä:
  ei saanut sanoakana,
  ei sanoa eikä puolta.
  Arvelee, ajattelevi:
  "Tuoll' oisi sata sanoa
  kesäpeuran kielen alla,
  suussa valkean oravan."
  Läksi saamahan sanoja,
  ongelmoita ottamahan.
  Pellon peuroja levitti,
  oravia suuren orren:
  sai siitä sanoja paljo,
  ne kaikki avuttomia.
  Arvelee, ajattelevi:
  "Tuolta saan sa'an sanoja,
  tuolta Tuonelan ko'ista,
  Manalan ikimajasta."
  Läksi Tuonelta sanoja,
  Manalalta mahtiloita.
  Astua taputtelevi;
  kävi viikon vitsikkoa,
  viikon toisen tuomikkoa,
  kolmannen katajikkoa:
  jo näkyi Manalan saari,
  Tuonen kumpu kuumottavi.
  Vaka vanha Väinämöinen
  jo huhuta huikahutti
  tuossa Tuonelan joessa,
  Manalan alantehessa:
  "Tuo venettä, Tuonen tytti,
  lauttoa, Manalan lapsi,
  yli salmen saa'akseni,
  joen poikki päästäkseni!"
  Lyhykäinen Tuonen tytti,
  matala Manalan neiti,
  tuo oli poukkujen pesijä,
  räpähien räimyttäjä
  Tuonen mustassa joessa,
  Manalan alusve'essä.
  Sanan virkkoi, noin nimesi,
  itse lausui ja pakisi:
  "Vene täältä tuotanehe,
  kuni syy sanottanehe,
  mi sinun Manalle saattoi
  ilman tauin tappamatta,
  ottamatta oivan surman,
  muun surman musertamatta."
  Vaka vanha Väinämöinen
  sanan virkkoi, noin nimesi:
  "Tuoni minun tänne tuotti,
  Mana mailtani veteli."
  Lyhykäinen Tuonen tytti,
  matala Manalan neiti,
  tuonpa hän sanoiksi virkki:
  "Jopa keksin kielastajan!
  Kunp' on Tuoni tänne toisi,
  Mana mailta siirteleisi,
  Tuoni toisi tullessansa,
  Manalainen matkassansa
  Tuonen hattu hartioilla,
  Manan kintahat käessä.
  Sano totta, Väinämöinen:
  mi sinun Manalle saattoi?"
  Vaka vanha Väinämöinen
  jo tuossa sanoiksi virkki:
  "Rauta mun Manalle saattoi,
  teräs tempoi Tuonelahan."
  Lyhykäinen Tuonen tytti,
  matala Manalan neiti,
  sanan virkkoi, noin nimesi:
  "Tuosta tunnen kielastajan!
  Kun rauta Manalle saisi,
  teräs toisi Tuonelahan,
  verin vaattehet valuisi,
  hurmehen hurahteleisi.
  Sano totta, Väinämöinen,
  sano totta toinen kerta!"
  Vaka vanha Väinämöinen
  sanan virkkoi, noin nimesi:
  "Vesi sai minun Manalle,
  aalto toi on Tuonelahan."
  Lyhykäinen Tuonen tytti,
  matala Manalan neiti,
  sanan virkkoi, noin nimesi:
  "Ymmärrän valehtelijan!
  Jos vesi Manalle saisi,
  aalto toisi Tuonelahan,
  vesin vaattehet valuisi,
  helmasi herahteleisi.
  Sano tarkkoja tosia:
  mi sinun Manalle saattoi?"
  Tuossa vanha Väinämöinen
  vielä kerran kielastavi:
  "Tuli toi mun Tuonelahan,
  valkea Manalle saattoi."
  Lyhykäinen Tuonen tytti,
  matala Manalan neiti,
  hänpä tuon sanoiksi virkki:
  "Arvoan valehtelijan!
  Jos tuli Manalle toisi,
  valkeainen Tuonelahan,
  oisi kutrit kärventynnä,
  partaki pahoin palanut.
  "Oi sie vanha Väinämöinen!
  Jos tahot venettä täältä,
  sano tarkkoja tosia,
  valehia viimeisiä,
  mitenkä tulit Manalle
  ilman tauin tappamatta,
  ottamatta oivan surman,
  muun surman murentamatta!"
  Sanoi vanha Väinämöinen:
  "Jos vähän valehtelinki,
  kerran toisen kielastelin,
  toki ma sanon toetki.
  Te'in tieolla venettä,
  laain purtta laulamalla.
  Lauloin päivän, lauloin toisen,
  niin päivällä kolmannella
  rikkoihe reki runoilta,
  jalas taittui lausehilta:
  läksin Tuonelta oroa,
  Manalalta vääntiätä
  rekosen rakentoani,
  laulukorjan laatiani.
  Tuopa nyt venoista tänne,
  laita mulle lauttoasi
  yli salmen saa'akseni,
  joen poikki päästäkseni!"
  Kyllä Tuonetar toruvi,
  Manan neiti riitelevi:
  "Oi on, hullu, hulluuttasi,
  mies on, mielesi vähyyttä!
  Tulet syyttä Tuonelahan,
  tauitta Manan majoille!
  Parempi sinun olisi
  palata omille maille:
  äijä on tänne tullehia,
  ei paljo palannehia."
  Sanoi vanha Väinämöinen:
  "Akka tieltä kääntyköhön,
  eip' on mies pahempikana,
  uros untelompikana!
  Tuo venettä, Tuonen tytti,
  lauttoa, Manalan lapsi!"
  Vei venehen Tuonen tytti;
  sillä vanhan Väinämöisen
  yli salmen saattelevi,
  joen poikki päästelevi.
  Itse tuon sanoiksi virkki:
  "Voi sinua, Väinämöinen!
  Läksit surmatta Manalle,
  kuolematta Tuonelahan!"
  Tuonetar, hyvä emäntä,
  Manalatar, vaimo vanha,
  toip' on tuopilla olutta,
  kantoi kaksikorvaisella;
  itse tuon sanoiksi virkki:
  "Juop' on, vanha Väinämöinen!"
  Vaka vanha Väinämöinen
  katsoi pitkin tuoppiansa:
  sammakot kuti sisällä,
  maot laioilla lateli.
  Siitä tuon sanoiksi virkki:
  "En mä tänne tullutkana
  juomahan Manalan maljat,
  Tuonen tuopit lakkimahan:
  juopuvat oluen juojat,
  kannun appajat katoovat."
  Sanoi Tuonelan emäntä:
  "Oi on vanha Väinämöinen!
  Mitä sie tulit Manalle,
  kuta Tuonelan tuville
  ennen Tuonen tahtomatta,
  Manan mailta kutsumatta?"
  Sanoi vanha Väinämöinen:
  "Veistäessäni venoista,
  uutta purtta puuhatessa
  uuvuin kolmea sanoa
  peripäätä päätellessä,
  kokkoa kohottaessa.
  Kun en noita saanutkana,
  mailta, ilmoilta tavannut,
  piti tulla Tuonelahan,
  lähteä Manan majoille
  saamahan sanoja noita,
  ongelmoita oppimahan."
  Tuopa Tuonelan emäntä
  sanan virkkoi, noin nimesi:
  "Ei Tuoni sanoja anna,
  Mana mahtia jakele!
  Etkä täältä pääsnekänä
  sinä ilmoisna ikänä
  kotihisi kulkemahan,
  maillesi matelemahan."
  Uuvutti unehen miehen,
  pani maata matkalaisen
  Tuonen taljavuotehelle.
  Siinä mies makaelevi,
  uros unta ottelevi:
  mies makasi, vaate valvoi.
  Oli akka Tuonelassa,
  akka vanha käykkäleuka,
  rautarihman kehreäjä,
  vaskilankojen valaja.
  Kehräsi sataisen nuotan,
  tuhantisen tuuritteli
  yönä yhtenä kesäisnä
  yhellä vesikivellä.
  Oli ukko Tuonelassa;
  se on ukko kolmisormi,
  rautaverkkojen kutoja,
  vaskinuotan valmistaja.
  Se kutoi sataisen nuotan,
  tuhantisen tuikutteli
  samana kesäisnä yönä
  samalla vesikivellä.
  Tuonen poika koukkusormi,
  koukkusormi, rautanäppi,
  se veti sataisen nuotan
  poikki Tuonelan joesta,
  sekä poikki jotta pitkin,
  jotta vieläkin vitahan,
  jottei päästä Väinämöisen,
  selvitä uvantolaisen
  sinä ilmoisna ikänä,
  kuuna kullan valkeana
  tuolta Tuonelan ko'ista,
  Manalan ikimajoista.
  Vaka vanha Väinämöinen
  sanan virkkoi, noin nimesi:
  "Joko lie tuhoni tullut,
  hätäpäivä päälle pääsnyt
  näillä Tuonelan tuvilla,
  Manalan majantehilla?"
  Pian muuksi muuttelihe,
  ruton toiseksi rupesi:
  meni mustana merehen,
  saarvana sara'ikkohon;
  matoi rautaisna matona,
  kulki kyisnä käärmehenä
  poikki Tuonelan joesta,
  läpi Tuonen verkkoloista.
  Tuonen poika koukkusormi,
  koukkusormi, rautanäppi,
  kävi aamulla varahin
  verkkojansa katsomahan:
  sa'an saapi taimenia,
  tuhat emon alvehia,
  eip' on saanut Väinämöistä,
  ukkoa uvantolaista.
  Siitä vanha Väinämöinen
  Tuonelasta tultuansa
  sanovi sanalla tuolla,
  lausui tuolla lausehella:
  "Elköhön hyvä Jumala,
  elköhön sitä suetko,
  itse-mennyttä Manalle,
  Tuonelahan tunkeinutta!
  Äijä on sinne saanehia,
  vähä tuolta tullehia,
  tuolta Tuonelan ko'ista,
  Manalan ikimajoista."
  Vielä tuon sanoiksi virkki,
  itse lausui, noin lateli
  nuorisolle nousevalle,
  kansalle ylenevälle:
  "Elkätte, imeisen lapset,
  sinä ilmoisna ikänä
  tehkö syytä syyttömälle,
  vikoa viattomalle!
  Pahoin palkka maksetahan
  tuolla Tuonelan ko'issa:
  sija on siellä syyllisillä,
  vuotehet viallisilla,
  alus kuumista kivistä,
  palavoista paateroista,
  peitto kyistä, käärmehistä,
  Tuonen toukista ku'ottu."

  Seitsemästoista runo

  Vaka vanha Väinämöinen,
  kun ei saanunna sanoja
  tuolta Tuonelan ko'ista,
  Manalan ikimajoista,
  ain' yhä ajattelevi,
  pitkin päätänsä pitävi,
  mistäpä sanoja saisi,
  loisi lempiluottehia.
  Paimen vastahan tulevi;
  hänpä tuon sanoiksi virkki:
  "Saat tuolta sata sanoa,
  tuhat virren tutkelmusta
  suusta Antero Vipusen,
  vatsasta varaväkevän.
  Vaan se on sinne mentävätä,
  polku poimeteltavata,
  ei ole matkoa hyveä,
  ei aivan pahintakana:
  yks' on juoni juostaksesi
  naisten neulojen neniä,
  tuosta toinen käyäksesi
  miehen miekan tutkaimia,
  kolmas koikutellaksesi
  uron tapparan teriä."
  Vaka vanha Väinämöinen
  toki mietti mennäksensä.
  Painuvi sepän pajahan,
  sanovi sanalla tuolla:
  "Ohoh seppo Ilmarinen!
  Taos rautaiset talukset,
  tao rautarukkahiset,
  paita rautainen rakenna!
  Laai rautainen korento,
  teräksinen tienaellos:
  pane syämehen teräkset,
  veä päälle melto rauta!
  Lähen saamahan sanoja,
  ongelmoita ottamahan
  vatsasta varaväkevän,
  suusta Antero Vipusen."
  Se on seppo Ilmarinen
  sanan virkkoi, noin nimesi:
  "Viikon on Vipunen kuollut,
  kauan Antero kaonnut
  vipunsa virittämästä,
  ahtamasta ansatiensä;
  et sieltä sanoa saane,
  et sanoa puoltakana."
  Vaka vanha Väinämöinen
  toki läksi, ei totellut.
  Astui päivän helkytteli
  naisten neulojen neniä,
  astui toisen torkutteli
  miesten miekan tutkaimia,
  kolmannenki koikutteli
  uron tapparan teriä.
  Itse virsikäs Vipunen,
  mies vanha varaväkevä,
  tuo viruvi virsinensä,
  luottehinensa lojuvi;
  haapa kasvoi hartioilla,
  koivu kulmilla yleni,
  leppä leukaluun nenässä,
  pajupehko parran päällä,
  otsalla oravikuusi,
  havuhonka hampahilla.
  Jo tulevi Väinämöinen.
  Veti miekan, riitsi rauan
  huotrasta huveksisesta,
  vyöstä vennon-selkäisestä;
  kaatoi haavan hartioilta,
  koivut kulmilta kukisti,
  leuoilta lepät leveät,
  pajupehkot parran päältä,
  otsalta oravikuuset,
  havuhongat hampahilta.
  Syösti rautaisen korennon
  suuhun Antero Vipusen,
  ikenihin irjuvihin,
  leukoihin lotisevihin.
  Sanan virkkoi, noin nimesi:
  "Nouse pois, inehmon orja,
  maan alla makoamasta,
  viikon unta ottamasta!"
  Tuop' on virsikäs Vipunen
  heti herkesi unesta.
  Tunsi koskevan kovasti,
  kipeästi kiusaisevan:
  puri rautaisen korennon,
  puri päältä mellon rauan;
  ei tiennyt terästä purra,
  ei syöä syäntä rauan.
  Tuossa vanhan Väinämöisen,
  suun ohella seistessänsä,
  jalka toinen torkahtavi,
  vasen jalka vaapahtavi
  suuhun Antero Vipusen,
  leukaluulle luikahutti.
  Heti virsikäs Vipunen
  avoi suunsa suuremmaksi,
  leukapielensä levitti,
  - nieli miehen miekkoinensa,
  kulahutti kulkkuhunsa
  tuon on vanhan Väinämöisen.
  Siinä virsikäs Vipunen
  itse tuon sanoiksi virkki:
  "Jo olen jotaki syönyt,
  syönyt uuhta, syönyt vuohta,
  syönyt lehmeä mahoa,
  syönyt karjua sikoa:
  en ole vielä mointa syönyt,
  en tämän palan makuista!"
  Itse vanha Väinämöinen,
  hänpä tuon sanoiksi virkki:
  "Jo taisi tuhoni tulla,
  hätäpäivä hämmenteä
  tämän hiien hinkalossa,
  tämän kalman karsinassa."
  Arvelee, ajattelevi,
  miten olla, kuin eleä.
  Veitsi on vyöllä Väinämöisen,
  pää visainen veitsessänsä;
  tuosta hän teki venosen,
  teki tieolla venosen.
  Soutelevi, luitelevi
  suolen päästä suolen päähän,
  souteli joka solukan,
  joka supun suikerteli.
  Vanha virsikäs Vipunen
  ei tuosta totella ollut.
  Silloin vanha Väinämöinen
  löihen itsensä sepoksi,
  rakentihe rautioksi;
  painoi paitansa pajaksi,
  hiat paian palkehiksi,
  turkkinsa tuhottimeksi,
  housut hormiksi rakenti,
  sukat hormin suulliseksi,
  polvensa alasimeksi,
  vasaraksi kyynäspäänsä.
  Takoa taputtelevi,
  lyöä lynnähyttelevi;
  takoi yön lepeämättä,
  päivän pouahuttamatta
  vatsassa varaväkevän,
  mahtipontisen povessa.
  Silloin virsikäs Vipunen
  itse tuon sanoiksi virkki:
  "Mi sinä lienet miehiäsi
  ja kuka urohiasi?
  Jo olen syönyt saan urosta,
  tuhonnut tuhannen miestä,
  enpä liene mointa syönyt:
  syet suuhuni tulevat,
  kekälehet kielelleni,
  rauan kuonat kulkkuhuni!
  "Lähe nyt, kumma, kulkemahan,
  maan paha, pakenemahan,
  ennenkuin emosi etsin,
  haen valtavanhempasi!
  Jos sanon minä emolle,
  virkan, vierin vanhemmalle,
  enemp' on emolla työtä,
  vaiva suuri vanhemmalla,
  kun poika pahoin tekevi,
  lapsi anke'in asuvi.
  "En nyt tuota tunnekana
  enkä arvoa alusta,
  mist' olet, hiisi, hingannunna,
  kusta, turma, tänne tullut
  puremahan, jäytämähän,
  syömähän, kaluamahan.
  Oletko tauti Luojan luoma,
  surma säätämä Jumalan,
  vain olet teko tekemä,
  toisen tuoma, toisen luoma,
  pantu tänne palkan eestä,
  rakettu rahan nenästä?
  "Ollet tauti Luojan luoma,
  surma säätämä Jumalan,
  niinp' on luome Luojahani,
  heitäime Jumalahani:
  ei Herra hyveä heitä,
  Luoja ei kaunista kaota.
  "Kun lienet teko tekemä,
  pulma toisen pungastama,
  kyllä saan sukusi tietä,
  löyän synnyntäsijasi!
  "Tuolta ennen pulmat puuttui,
  tuolta taikeat tapahtui:
  tietomiesten tienohilta,
  laulumiesten laitumilta,
  konnien kotisijoilta,
  taikurien tanterilta;
  tuolta Kalman kankahilta,
  maasta manteren sisästä,
  miehen kuollehen ko'ista,
  kaonnehen kartanosta;
  mullista muhajavista,
  maista liikuteltavista,
  somerilta pyöriviltä,
  hiekoilta heliseviltä;
  notkoilta noroperiltä,
  soilta sammalettomilta,
  here'istä hettehistä,
  läikkyvistä lähtehistä;
  metsän hiien hinkalosta,
  viien vuoren vinkalosta,
  vaaran vaskisen laelta,
  kuparisen kukkulalta;
  kuusista kuhisevista,
  hongista hohisevista,
  latvasta lahon petäjän,
  mätäpäistä mäntylöistä;
  revon rääyntäsijoilta,
  hirven hiihtokankahilta,
  kontion kivikolosta,
  karhun louhikammiosta;
  Pohjan pitkästä perästä,
  Lapin maasta laukeasta,
  ahoilta vesattomilta,
  mailta kyntämättömiltä;
  suurilta sotakeoilta,
  miehentappo-tanterilta,
  ruohoista rohisevista,
  hurmehista huuruvista;
  suurilta meren seliltä,
  ulapoilta auke'ilta,
  meren mustista mu'ista,
  tuhannen sylen syvästä;
  virroista vihisevistä,
  palavoista pyörtehistä,
  Rutjan koskesta kovasta,
  ve'en vankan vääntehestä;
  takaisesta taivahasta,
  poutapilvien periltä,
  ahavan ajeloteiltä,
  tuulen tuutimasijoilta.
  "Sieltäkö sinäki puutuit,
  sieltä, taikea, tapahuit
  syämehen syyttömähän,
  vatsahan viattomahan,
  syömähän, kaluamahan,
  puremahan, louhtamahan?
  "Himmene nyt, Hiien hurtta,
  raukea, Manalan rakki,
  lähe pois kohusta, konna,
  maan kamala, maksoistani,
  syömästä syänkäpyä,
  pernoani pehkomasta,
  vatsoa vanuttamasta,
  keuhkoloita kiertämästä,
  napoa navertamasta,
  ohimoita ottamasta,
  selkäluita luistamasta,
  sivuja sivertämästä!
  "Jos ei minussa miestä liene,
  niin panen parempiani
  tämän pulman purkajaksi,
  kauhean kaottajaksi.
  "Nostan maasta mannun eukot,
  pellosta peri-isännät,
  kaikki maasta miekkamiehet,
  hiekasta hevoisurohot
  väekseni, voimakseni,
  tuekseni, turvakseni
  tässä työssä työlähässä,
  tässä tuskassa kovassa.
  "Kun ei tuostana totelle,
  vääjänne väheäkänä,
  nouse, metsä, miehinesi,
  katajikko, kansoinesi,
  petäikkö, perehinesi,
  umpilampi, lapsinesi,
  sata miestä miekallista,
  tuhat rauaista urosta
  tätä hiittä hieromahan,
  juutasta rutistamahan!
  "Kun ei tuostana totelle,
  vääjänne väheäkänä,
  nouse veestä, veen emäntä,
  sinilakki, lainehista,
  hienohelma, hettehestä,
  puhasmuotoinen, muasta
  väeksi vähän urohon,
  miehen pienen miehuueksi,
  jottei minua syyttä syöä
  eikä tauitta tapeta!
  "Kun ei tuostana totelle,
  vääjänne väheäkänä,
  kave eukko, luonnon tytti,
  kave kultainen korea,
  jok' olet vanhin vaimoloita,
  ensin emä itselöitä,
  käy nyt tuskat tuntemahan,
  hätäpäivät häätämähän,
  tämä jakso jaksamahan,
  puutunnainen purkamahan!
  "Ja kun ei sitä totelle,
  välttäne väheäkänä,
  ukko taivahan-napainen,
  remupilven-reunahinen,
  tule tänne tarvittaissa,
  ajaite anottaessa,
  työt kehnot kerittämähän,
  rikkonaiset riisumahan
  miekalla tuliterällä,
  säilällä säkehisellä!
  "Lähe nyt, kumma, kulkemahan,
  maan paha, pakenemahan!
  Ei täällä sinun sijoa
  sijankana tarpehella.
  Muunne muuttaos majasi,
  etemmä elosijasi,
  isäntäsi istumille,
  emäntäsi astumille!
  "Sitte sinne tultuasi,
  matkan päähän päästyäsi,
  tekijäsi tienohille,
  laittajasi laitumille,
  laai tunnus tultuasi,
  salamerkki saatuasi,
  jyskä kuin ukon jyrynen,
  välkä kuin tulen välähys!
  Potkaise pihalta portti,
  laske lauta ikkunasta,
  siitä siirräite sisähän,
  lennä tupruna tupahan!
  Ota kiinni kinterestä,
  kai'immasta kantapäästä,
  isännät perisopesta,
  emännät ovisopesta!
  Isännältä silmä kaiva,
  emännältä pää murota,
  sormet koukkuhun koverra,
  väännä päätä väärällehen!
  "Jos siitä vähän tulisi,
  lennä kukkona kujalle,
  kanan lasna kartanolle,
  rinnoin rikkatunkiolle!
  Sorra soimelta hevonen,
  navetasta sarvinauta,
  sarvet sontahan sovita,
  häntä laske lattialle,
  silmät käännä kellellehen,
  niskat ruttohon rutaise!
  "Oletko tauti tuulen tuoma,
  tuulen tuoma, vuon ajama,
  ahavaisen antelema,
  vilun ilman viehättämä,
  mene tuulen tietä myöten,
  ahavan rekiratoja,
  ilman puussa istumatta,
  lepässä lepeämättä
  vaaran vaskisen laelle,
  kuparisen kukkulalle,
  siellä tuulen tuuitella,
  ahavaisen akkiloia!
  "Lienet tullut taivahalta,
  poutapilvien periltä,
  nouse taasen taivahalle,
  tuonne ilmoille ylene,
  pilvihin pirisevihin,
  tähtihin tärisevihin,
  tulena palelemahan,
  säkehinä säikkymähän
  auringon ajelemilla,
  kuun kehyen kiertämillä!
  "Lienet, vieno, veen vetämä,
  meren aaltojen ajama,
  niin, vieno, vetehen mennös,
  alle aaltojen ajaite,
  mutalinnan liepehille,
  vesiharjun hartehille,
  siellä aaltojen ajella,
  ve'en synkän sylkytellä!
  "Lienet Kalman kankahalta,
  ikimennehen majoilta,
  toki koitellos kotia,
  noille Kalman kartanoille,
  multihin muhajavihin,
  maihin liikuteltavihin,
  johon on kansa kaatununna,
  väki vahva vääntynynnä!
  "Kun liet, tuhma, tuolta tullut,
  metsän hiien hinkalosta,
  petäjäisistä pesistä,
  honkaisista huonehista,
  niin sinne sinun manoan
  metsän hiien hinkalohon,
  honkaisihin huonehisin,
  petäjäisihin pesihin,
  sini siellä ollaksesi,
  kunnes lattiat lahovat,
  seinähirret sienettyvät,
  laki päältä laukeavi.
  "Ja tuonne sinun manoan,
  tuonne kehnoa kehoitan
  ukkokontion kotihin,
  akkakarhun kartanohon,
  notkoille noroperille,
  soille räykymättömille,
  heiluvihin hettehisin,
  läilyvihin lähtehisin,
  lampihin kalattomihin,
  aivan ahvenettomihin.
  "Et siellä sijoa saane,
  niin tuonne sinun manoan
  Pohjan pitkähän perähän,
  Lapin maahan laukeahan,
  ahoille vesattomille,
  maille kyntämättömille,
  kuss' ei kuuta, aurinkoa
  eikä päiveä iässä.
  Siell' on onni ollaksesi,
  lempi liehaellaksesi:
  hirvet on puihin hirtettynä,
  jalot peurat jaksettuna
  syöä miehen nälkähisen,
  haukata halun-alaisen.
  "Ja tuonne sinun manoan,
  tuonne käsken ja kehoitan
  Rutjan koskehen kovahan,
  palavahan pyörtehesen,
  johon puut pä'in putoovat,
  perin vierivät petäjät,
  tyvin syösten suuret hongat,
  latvoin lakkapäät petäjät.
  Ui siellä, paha pakana,
  kosken kuohuja kovia,
  ve'et väljät väännättele,
  ve'et ahtahat asuile!
  "Et siellä sijoa saane,
  niin tuonne sinun manoan
  Tuonen mustahan jokehen,
  Manalan ikipurohon,
  jost' et pääse päivinäsi,
  selviä sinä ikänä,
  kun en pääsne päästämähän,
  kerinne kerittämähän
  yheksällä oinahalla,
  yhen uuhen kantamalla,
  yheksällä härkäsellä,
  yhen lehmäsen vasoilla,
  yheksän oron keralla,
  yhen tamman varsasilla.
  "Josp' on kyytiä kysynet,
  anonet ajohevoista,
  kyllä mä sulle kyyin laitan
  ja annan ajohevosen:
  Hiiess' on hyvä hevonen,
  punatukka tunturissa,
  jonka turpa tulta tuiski,
  nenä varsin valkeata,
  kaikki on rautaiset kapiot,
  teräksiset temmottimet;
  ne jaksaa mäkehen mennä,
  nousta notkon penkerehen
  hyvällä hypittäjällä,
  ajajalla ankaralla.
  "Kun ei siitä kyllin liene,
  saaos Hiien hiihtoneuvot,
  Lemmon leppäiset sivakat,
  pahalaisen paksu sauva,
  joilla hiihät Hiien maita,
  Lemmon lehtoja samoat,
  hilpotellen Hiien maita,
  pahan maita paipotellen!
  Kivi on tiellä poikkipuolin:
  se poikki porahtakohon,
  hako tiellä pitkin puolin:
  tuo kaheksi katketkohon,
  uros tiellä pystyn puolin:
  sep' on laitahan lähetä!
  "Lähe nyt, liika, liikkumahan,
  mies paha, pakenemahan
  ennen päivän nousemista,
  koi-jumalan koittamista,
  auringon ylenemistä,
  kukon äänen kuulumista!
  Nyt on liian liikeaika
  ja pahan pakenoaika,
  kuutamainen kulkeasi,
  valkea vaeltoasi.
  "Kun et vääjänne välehen,
  eronne, emotoin rakki,
  saan minä kokolta kourat,
  veren juojalta vekarat,
  linnulta lihan pitimet,
  havukalta haarottimet,
  joilla konnat kouristelen,
  ilkeät iki asetan
  pään pärisemättömäksi,
  hengen huokumattomaksi.
  "Luopui ennen luotu lempo,
  eksyipä emollinenki
  tullessa Jumalan tunnin,
  avun Luojan auetessa:
  etkö sie, emotoin, eksy,
  luovu, luonnotoin sikiä,
  haihu, koira haltiatoin,
  erkane, emotoin rakki,
  tämän tunnin tutkaimella,
  tämän kuuhuen kululla?"
  Vaka vanha Väinämöinen
  silloin tuon sanoiksi virkki:
  "Hyvä tääll' on ollakseni,
  armas aikaellakseni:
  maksat leiväksi pätevi,
  marut maksan särpimeksi,
  keuhkot käypi keitokseksi,
  rasvat ruoiksi hyviksi.
  "Asetan alasimeni
  syvemmin syänlihoille,
  painan paljani lujemmin
  paikoille pahemmillenki,
  ettet pääse päivinäsi,
  selviä sinä ikänä,
  kun en saa sanoja kuulla,
  luoa lempiluottehia,
  kuulla kyllältä sanoja,
  tuhansia tutkelmoita.
  Ei sanat salahan joua
  eikä luottehet lovehen;
  mahti ei joua maan rakohon,
  vaikka mahtajat menevät."
  Silloin virsikäs Vipunen,
  tuo vanha varaväkevä,
  jonk' oli suussa suuri tieto,
  mahti ponnetoin povessa,
  aukaisi sanaisen arkun,
  virsilippahan levitti
  lauloaksensa hyviä,
  parahia pannaksensa,
  noita syntyjä syviä,
  ajan alkuluottehia,
  joit' ei laula kaikki lapset,
  ymmärrä yhet urohot
  tällä inhalla iällä,
  katovalla kannikalla.
  Lauloi synnyt syitä myöten,
  luottehet lomia myöten,
  kuinka Luojansa luvalla,
  kaikkivallan vaatimalla
  itsestänsä ilma syntyi,
  ilmasta vesi erosi,
  veestä manner maatelihe,
  manterelle kasvut kaikki.
  Lauloi kuun kuvoannasta,
  auringon asetannasta,
  ilman pielten pistännästä,
  taivosen tähytännästä.
  Siinä virsikäs Vipunen
  kyllä lauloi ja osasi!
  Ei ole kuultu eikä nähty
  sinä ilmoisna ikänä
  parempata laulajata,
  tarkempata taitajata:
  suu se syyteli sanoja,
  kieli laski lausehia,
  kuin on sälkö sääriänsä,
  ratsu jalkoja jaloja.
  Lauloi päivät pääksytysten,
  yhytysten yöt saneli:
  päätyi päivä kuulemahan,
  kuu kulta tähyämähän;
  aallot seisottui selällä,
  lainehet lahen perällä;
  puuttui virrat vieremästä,
  Rutjan koski kuohumasta,
  vuotamasta Vuoksen koski,
  joki Juortanin pysähtyi.
  Siitä vanha Väinämöinen,
  kun oli sanoja kuullut,
  saanut kylliksi sanoja,
  luonut lempiluottehia,
  rupeavi lähtemähän
  suusta Antero Vipusen,
  vatsasta varaväkevän,
  mahtipontisen povesta.
  Sanoi vanha Väinämöinen:
  "Oi sie Antero Vipunen!
  Ava suusi suuremmaksi,
  leukapielesi levitä,
  pääsisin mahasta maalle,
  kotihini kulkemahan!"
  Siinä virsikäs Vipunen
  itse tuon sanoiksi virkki:
  "Mont' olen syönyt, monta juonut,
  tuhonnut tuhatlukuja;
  moint' en vielä konsa syönyt,
  kuin söin vanhan Väinämöisen!
  Hyvin laait tultuasi,
  teet paremmin, kun paloat."
  Siitä Antero Vipunen
  irvisti ikeniänsä,
  avoi suunsa suuremmaksi,
  leukapielensä levitti.
  Itse vanha Väinämöinen
  läksi suusta suuritieon,
  vatsasta varaväkevän,
  mahtipontisen povesta;
  luiskahtavi poies suusta,
  kaapsahtavi kankahalle,
  kuin on kultainen orava
  tahi näätä kultarinta.
  Läksi siitä astumahan;
  tuli sepponsa pajahan.
  Sanoi seppo Ilmarinen:
  "Joko sait sanoja kuulla,
  luoa lempiluottehia,
  miten laita lasketahan,
  perilaita liitetähän,
  kokkapuut kohennetahan?"
  Vaka vanha Väinämöinen
  itse tuon sanoiksi virkki:
  "Jo nyt sain sa'an sanoja,
  tuhansia tutkelmoita,
  sain sanat salasta ilmi,
  julki luottehet lovesta."
  Niin meni venonsa luoksi,
  tieokkaille tehtahille.
  Sai venonen valmihiksi,
  laian liitto liitetyksi,
  peripäähyt päätetyksi,
  kokkapuut kohotetuksi:
  veno syntyi veistämättä,
  laiva lastun ottamatta.

  Kahdeksastoista runo

  Vaka vanha Väinämöinen
  arveli, ajattelihe
  mennä neittä kosjomahan,
  päätä kassa katsomahan
  pimeästä Pohjolasta,
  summasta Sariolasta,
  Pohjan kuulua tytärtä,
  Pohjan mointa morsianta.
  Pani haahen haljakkahan,
  punaisehen pursipuolen,
  kokat kullalla kuvasi,
  hopealla holvaeli.
  Niin huomenna muutamana,
  aamulla ani varahin
  lykkäsi venon vesille,
  satalauan lainehille
  kuorikiskoilta teloilta,
  mäntyisiltä järkälöiltä.
  Nosti päälle purjepuunsa,
  veti puuhun purjehia:
  veti purjehen punaisen,
  toisen purjehen sinisen;
  itse laivahan laseikse,
  aluksehen asteleikse.
  Läksi merta laskemahan,
  sinistä sirottamahan.
  Siinä tuon sanoiksi virkki,
  itse lausui ja pakisi:
  "Tule nyt purtehen, Jumala,
  aluksehen, armollinen,
  väeksi vähän urohon,
  miehen pienen miehuueksi
  noilla väljillä vesillä,
  lake'illa lainehilla!
  "Tuuittele, tuuli, purtta,
  aalto, laivoa ajele
  ilman sormin soutamatta,
  ve'en kieron rikkomatta,
  väljille meren selille,
  ulapalle aukealle!"
  Annikki hyväniminen,
  yön tytti, hämärän neiti,
  pitkän puhtehen pitäjä,
  aamun valvoja varainen,
  joutui sotkut sotkemassa,
  vaattehet viruttamassa
  päässä portahan punaisen,
  laajan laiturin laella,
  nenässä utuisen niemen,
  päässä saaren terhenisen.
  Katselevi, kääntelevi
  ympäri ihalat ilmat,
  päänsä päälle taivahalle,
  rannatse meriä myöten:
  ylähällä päivä paistoi,
  alahalla aallot välkkyi.
  Loip' on silmänsä selälle,
  käänti päätä päivän alle
  suitse Suomelan joesta,
  päitse Väinölän vesistä:
  keksi mustasen merellä,
  sinervöisen lainehilla.
  Sanan virkkoi, noin nimesi,
  itse lausui ja pakisi:
  "Mi olet merellä musta,
  ku sinervä lainehilla?
  Kun sa ollet hanhikarja
  tahi armas alliparvi,
  niin sä lentohon lemaha
  ylähäksi taivahalle!
  "Kun ollet lohinen luoto
  tahi muu kalainen karja,
  niin sä uimahan pulaha,
  veäite ve'en sisähän!
  "Olisit kivinen luoto
  tahikka vesihakonen,
  aalto päällesi ajaisi,
  vesi päälle vierähtäisi."
  Vene vierivi lähemmä,
  uusi pursi purjehtivi
  nenätse utuisen niemen,
  päitse saaren terhenisen.
  Annikki hyväniminen
  jo tunsi venon tulevan,
  satalauan laiehtivan.
  Sanan virkkoi, noin nimesi:
  "Lienet veikkoni venonen
  elikkä isoni pursi,
  niin koe kohin kotia,
  käänny päin omille maille,
  nenin näihin valkamoihin,
  perin muille valkamoille!
  Lienet pursi ventovieras,
  ulommaksi uiksennellos,
  vastoin muita valkamoita,
  perin näihin valkamoihin!"
  Ei ollut veno kotoinen
  eikä pursi ventovieras:
  olipa pursi Väinämöisen,
  laiva laulajan ikuisen.
  Jo luoksi lähentelihe,
  pakinoille painatteli,
  sanan vieä, toisen tuoa,
  kolmannen kovin puhua.
  Annikki hyväniminen,
  yön tytti, hämärän neiti,
  purrelta kyselemähän:
  "Kunne läksit, Väinämöinen,
  suorihit, suvannon sulho,
  maan valio, valmistihit?"
  Tuop' on vanha Väinämöinen
  puhelevi purrestansa:
  "Läksin lohta pyytämähän,
  kuujoa kuettamahan
  Tuonen mustasta joesta,
  syvästä saraojasta."
  Annikki hyväniminen,
  hänpä tuon sanoiksi virkki:
  "Elä tyhjiä valehi,
  tunnen mie kalanku'unki!
  Toisinpa isoni ennen,
  toisin valtavanhempani
  läksi lohta pyytämähän,
  taimenta tavottamahan:
  oli verkkoja venonen,
  laivan täysi laskimia,
  siinä nuotat, siinä nuorat,
  siinä tarpoimet sivulla,
  atra'imet alla teljon,
  pitkät sauvoimet perässä.
  Kunne läksit, Väinämöinen,
  ulkosit, uvantolainen?"
  Sanoi vanha Väinämöinen:
  "Läksin hanhien hakuhun,
  kirjasiipien kisahan,
  kuolasuien korjelohon
  Saksan salmilta syviltä,
  ulapoilta auke'ilta."
  Annikki hyväniminen
  sanan virkkoi, noin nimesi:
  "Tunnen mie toen puhujan
  ekä keksin kielastajan!
  Toisinpa isoni ennen,
  toisin valtavanhempani
  läksi hanhien ajohon,
  punasuien puujelohon:
  jousi oli suuri jäntehessä,
  vetehessä kaari kaunis,
  koira musta kahlehissa,
  kahle kaarehen siottu;
  rakki juoksi rannan teitä,
  pennut kiiteli kiviä.
  Sano totta, Väinämöinen:
  kunne kuitenki käkesit?"
  Sanoi vanha Väinämöinen:
  "Entä jos minä menisin
  noihin suurihin sotihin,
  tasapäihin tappeloihin,
  joss' on verta säärivarsi,
  polven korkeus punaista?"
  Aina Annikki sanovi,
  tinarinta riukuttavi:
  "Tunnen mie soanki käynnin!
  Kun ennen isoni läksi
  noihin suurihin sotihin,
  tasapäihin tappeloihin,
  sata miest' oli soutamassa,
  tuhat ilman istumassa,
  nenin jousia nenässä,
  terin miekat teljopuilla.
  Sano jo toet totiset,
  valehettomat, vakaiset:
  kunne läksit, Väinämöinen,
  suorihit, suvantolainen?"
  Silloin vanha Väinämöinen
  sanan virkkoi, noin nimesi:
  "Tule, tytti, purteheni,
  neitonen, venoseheni,
  niin sanon toet totiset,
  valehettomat, vakaiset!"
  Annikki sanan sanovi,
  tinarinta riuvahutti:
  "Tuuli sulle purtehesi,
  ahava venosehesi!
  Käännän purtesi kumohon,
  alas keulan keikahutan,
  jos en saa tosia kuulla,
  kunne lähteä käkesit,
  kuulla tarkkoja tosia,
  valehia viimeisiä."
  Silloin vanha Väinämöinen
  sanan virkkoi, noin nimesi:
  "Toki ma sanon toetki,
  jos vähän valehtelinki:
  läksin neittä kosjomahan,
  impeä anelemahan
  pimeästä Pohjolasta,
  summasta Sariolasta,
  miehen syöjästä sijasta,
  urohon upottajasta."
  Annikki hyväniminen,
  yön tytti, hämärän neito,
  kun tunsi toet totiset,
  valehettomat, vakaiset,
  heitti hunnut huuhtomatta,
  vaattehet viruttamatta
  laajan laiturin laelle,
  päähän portahan punaisen.
  Käsin vaali vaattehensa,
  kourin helmansa kokosi,
  siitä sai samoamahan,
  heti joutui juoksemahan;
  tulevi sepon kotihin,
  itse astuvi pajahan.
  Tuo oli seppo Ilmarinen,
  takoja iän-ikuinen,
  takoi rautaista rahia,
  hope'ista huolitteli,
  kyynärä kyventä päässä,
  syli syttä hartioilla.
  Astui Annikki ovelle,
  sanan virkkoi, noin nimesi:
  "Veli, seppo Ilmarinen,
  takoja iän-ikuinen!
  Taos mulle sukkulainen,
  tao sormukset soreat,
  kahet, kolmet korvakullat,
  viiet, kuuet vyöllisvitjat,
  niin sanon toet totiset,
  valehettomat, vakaiset!"
  Sanoi seppo Ilmarinen:
  "Kun sanot hyvät sanomat,
  taon sulle sukkulaisen,
  taon sormukset soreat,
  taon ristin rinnoillesi,
  päällispankasi parannan;
  sanonet pahat sanomat,
  rikki murran muinaisetki,
  tungen päältäsi tulehen,
  alle ahjoni ajelen."
  Annikki hyvänimikkö,
  hänpä tuon sanoiksi virkki:
  "Ohoh seppo Ilmarinen!
  Muistat sa mokomin naia,
  jonka muinen kihlaelit,
  varoittelit vaimoksesi!
  "Takoa yhä taputat,
  ajan kaiken kalkuttelet;
  kesän kengität hevoista,
  talven rautoja rakennat,
  yön kohennat korjiasi,
  päivän laait laitioita
  kulkeaksesi kosihin,
  päästäksesi Pohjolahan:
  jo nyt vievät viekkahammat,
  etevämmät ennättävät,
  ottavat sinun omasi,
  anastavat armahasi,
  vuosin kaksin katsomasi,
  kolmin vuosin kosjomasi.
  Jo menevi Väinämöinen
  selässä meren sinisen
  kokan kultaisen kuvussa,
  melan vaskisen varassa
  pimeähän Pohjolahan,
  summahan Sariolahan."
  Tunkihe sepolle tuska,
  rautiolle raskas tunti:
  kirposi pihet piosta,
  vasara käestä vaipui.
  Sanoi seppo Ilmarinen:
  "Annikki sisarueni!
  Taon sulle sukkulaisen,
  taon sormukset soreat,
  kahet, kolmet korvaskullat,
  viiet, kuuet vyöllisvitjat:
  lämmitä kyly metinen,
  saustuta simainen sauna
  hienoisilla halkosilla,
  pienillä pirastehilla!
  Laai pikkuisen poroa,
  lipeäistä liuvahuta,
  millä päätäni pesisin,
  varruttani valkoaisin
  sykysyisistä sysistä,
  taonnoista talvisista!"
  Annikki hyvänimikkö
  lämmitti saloa saunan
  puilla tuulen taittamilla,
  Ukon ilman iskemillä.
  Kivet koskesta kokosi,
  saattoi löylyn lyötäviksi,
  ve'et lemmen lähtehestä,
  heraisesta hettehestä.
  Taittoi vastan varvikosta,
  lempivastasen lehosta,
  hauteli metisen vastan
  metisen kiven nenässä.
  Laati piimäistä poroa,
  ytelmäistä saipuata,
  saipuata säihkyväistä,
  säihkyväistä, suihkuvaista,
  sulhon pään pesettimeksi,
  vartalon valattimeksi.
  Itse seppo Ilmarinen,
  takoja iän-ikuinen,
  takoi neien tarpehia,
  päällispankoja paranti
  yhen kylyn joutuessa,
  yhen saunan saapuessa;
  ne työnti tytön kätehen.
  Tyttö tuon sanoiksi virkki:
  "Jo nyt saunan saustuttelin,
  lämmitin kylyn utuisen,
  hauoin vastat valmihiksi,
  lempivastat liehautin.
  Kylve, veikko, kyllältäsi,
  vala vettä vallaltasi,
  pese pääsi pellaviksi,
  silmäsi lumisiruiksi!"
  Siitä seppo Ilmarinen
  kävi itse kylpemähän
  sekä kylpi kylläksensä,
  valelihe valkeaksi;
  pesi silmät sirkeäksi,
  silmäkulmat kukkeaksi,
  kaulansa kananmuniksi,
  koko varren valkeaksi.
  Tuli saunasta tupahan,
  - tuli tuntemattomana,
  kasvot vallan kaunihina,
  poskipäät punertavina.
  Siitä tuon sanoiksi virkki:
  "Annikki sisarueni!
  Tuo nyt paita palttinainen,
  kanna vaattehet vakaiset,
  millä vartta valmistelen
  sulhoseksi suoritessa!"
  Annikki hyväniminen
  toip' on paian palttinaisen
  hipiälle hiettömälle,
  iholle alastomalle;
  siitä kaatiot kapoiset,
  nuo emosen ompelemat,
  sivuille syettömille,
  luien tuntumattomille.
  Toi siitä sukat sulavat,
  emon impenä kutomat,
  säärille säsyttömille,
  luuttomille pohke'ille;
  siitä kengät kelvolliset,
  Saksan saappahat parahat
  päälle sukkien sulien,
  emon neinnä neulomien.
  Haki haljakan sinisen,
  alta maksankarvallisen,
  päälle paian palttinaisen,
  tuon on aivan aivinaisen;
  siihen sarkakauhtanaisen,
  veroin neljin vieritetyn,
  päälle haljakan sinisen,
  tuon on uuen uutukaisen;
  tuhatnyplän uuen turkin,
  saoin kaunoin kaunistetun,
  päälle sarkakauhtanaisen,
  tuon veralla vierittämän;
  vielä vyön on vyöhyställe,
  kultakirjan kussakkaisen,
  emon impenä kutoman,
  kassapäänä kaikuttaman;
  siitä kirjakintahaiset,
  kultasuiset sormikkahat,
  Lapin lapsien latomat,
  kätösille kaunihille;
  siitä pystyisen kypärin
  kultaisille kutrisille,
  tuon isonsa ostamaisen,
  sulhaismiesnä suorittaman.
  Siitä seppo Ilmarinen
  vaatettihe, valmistihe,
  pukihe, somistelihe.
  Sanoi sitte orjallensa:
  "Valjasta nyt viljo varsa
  kirjokorjasen etehen
  lähteäkseni ajohon,
  mennäkseni Pohjolahan!"
  Orja tuon sanoiksi virkki:
  "On meillä oroista kuusi,
  kauran syöpeä hepoa.
  Minkä noista valjastaisin?"
  Sanoi seppo Ilmarinen:
  "Sie ota paras oronen:
  pistä varsa valjahisin,
  ruskea re'en etehen!
  Pane kuusi kukkulaista,
  seitsemän siniotusta
  vempelille viekumahan,
  rahkehille raukumahan,
  jotta kaunot katsahtaisi,
  impyet ihasteleisi!
  Kanna tuohon karhun talja
  päällä istuellakseni,
  tuopa toinen, turskan talja
  kirjokorjan katteheksi!"
  Tuo orja alinomainen,
  rahan pantu palkkalainen
  pisti varsan valjahisin,
  ruskean re'en etehen.
  Pani kuusi kukkulaista,
  seitsemän siniotusta
  vempelille viekumahan,
  rahkehille raukumahan.
  Kantoi tuohon karhun taljan
  istuaksensa isännän,
  toip' on toisen, turskan taljan
  kirjokorjan katteheksi.
  Itse seppo Ilmarinen,
  takoja iän-ikuinen,
  Ukkoa rukoelevi,
  Pauannetta palvoavi:
  "Laske, Ukko, uutta lunta,
  visko hienoa vitiä,
  lunta korjan luikutella,
  vitiä re'en vilata!"
  Laskip' Ukko uutta lunta,
  viskoi hienoista vitiä;
  se katti kanervan varret,
  peitti maalta marjan varret.
  Siitä seppo Ilmarinen
  istuikse teräsrekehen;
  sanovi sanalla tuolla,
  lausui tuolla lausehella:
  "Lähe nyt, onni, ohjilleni,
  Jumala rekoseheni!
  Onni ei taita ohjaksia,
  Jumala ei riko rekeä."
  Otti ohjakset kätehen,
  siiman toisehen sivalti,
  heitti siimalla hevoista,
  itse tuon sanoiksi virkki:
  "Lähe nyt, laukki, laskemahan,
  liinaharja, liikkumahan!"
  Ajavi hypittelevi
  meren hietaharjuloita,
  simasalmien sivutse,
  leppäharjun hartioitse.
  Ajoi rannat raksutellen,
  rannan hiekat helskytellen:
  somer silmille sirisi,
  meri parskui parmahille.
  Ajoi päivän, ajoi toisen,
  kohta kolmannen ajavi;
  jo päivänä kolmantena
  yllättävi Väinämöisen.
  Sanan virkkoi, noin nimesi,
  itse lausui ja pakisi:
  "Oi on vanha Väinämöinen!
  Tehkämme sula sovinto,
  jos on kiistoin kihlonemme,
  kiistoin käynemme kosissa:
  ei neittä väellä vieä,
  vastoin mieltä miehelähän."
  Sanoi vanha Väinämöinen:
  "Teen minä sulan sovinnon:
  ei neittä väellä vieä,
  vastoin mieltä miehelähän.
  Sille neiti antaminen,
  kelle mielensä tekevi,
  pitämättä pitkän kaihon,
  vihan viikon kantamatta."
  Ajoivat e'elle siitä
  matkoansa kumpainenki:
  pursi juoksi, ranta roikki,
  oro juoksi, maa jämäsi.
  Kului aikoa vähäisen,
  pirahteli pikkaraisen.
  Jopa haukkui hallikoira,
  linnan lukki luskutteli
  pimeässä Pohjolassa,
  sangassa Sariolassa;
  hiisti ensin hiljemmältä,
  harviammalta murahti
  perän lyöen pientarehen,
  hännän maahan torkutellen.
  Sanoi Pohjolan isäntä:
  "Käyös, tyttö, katsomahan,
  mitä haukkui hallikoira,
  luppakorva luikutteli!"
  Tytti taiten vastaeli:
  "En joua, isäni kulta:
  suur' on läävä läänittävä,
  karja suuri katsottava,
  paasi paksu jauhettava,
  jauhot hienot seulottavat;
  paasi paksu, jauhot hienot,
  jauhaja vähäväkinen."
  Hiljan haukkui linnan hiisi,
  harvoin harmio mureksi.
  Sanoi Pohjolan isäntä:
  "Käyös, akka, katsomahan,
  mitä haukkuvi halikka,
  linnan luppa luikuttavi!"
  Akka tuon sanoiksi virkki:
  "En joua, käkeäkänä:
  pere on suuri syötettävä,
  murkinainen suorittava,
  leipä paksu leivottava,
  taikina taputettava;
  leipä paksu, jauhot pienet,
  leipoja vähäväkinen."
  Sanoi Pohjolan isäntä:
  "Ainap' on akoilla kiire,
  aina työtä tyttärillä,
  pankollaki paistuessa,
  vuotehellaki venyissä.
  Mene, poika, katsomahan!"
  Poika tuon sanoiksi virkki:
  "Min' en joua katsomahan:
  kirves on tylsä tahkottava,
  pölkky paksu leikattava,
  pino suuri pilkottava,
  halko hieno latjattava;
  pino suuri, halko hieno,
  pilkkoja vähäväkinen."
  Aina haukkui linnan hakki,
  linnan lukki luksutteli,
  peni julma juhmutteli,
  saaren vartio valitti
  perän peltohon sysäten,
  hännän kääten käppyrähän.
  Sanoi Pohjolan isäntä:
  "Ei halli valetta hauku,
  ikipuol' ei ilman virka,
  ei se honkihin horise."
  Kävi itse katsomahan.
  Astuvi pihalta poikki
  pellolle perimäiselle,
  ta'immalle tanhualle.
  Katsoi koiran suuta myöten,
  nenävartta valvatteli
  tuulikunnahan kukutse,
  leppäharjun hartioitse.
  Jo näki toen totisen,
  mitä haukkui hallikoira,
  maan valio vaikutteli,
  villahäntä vieretteli:
  purjehti veno punainen
  selän puolen Lemmenlahta,
  kirjokorja kiitelevi
  maapuolen Simasaloa.
  Itse Pohjolan isäntä
  pian pirttihin menevi,
  alle kattojen ajaikse;
  sanan virkkoi, noin nimesi:
  "Jo tulevi vierahia
  selällä meren sinisen:
  ajetahan kirjokorjin
  tuon puolen Simasaloa,
  lasketahan laivoin suurin
  tämän puolen Lemmenlahta."
  Sanoi Pohjolan emäntä:
  "Mistä arpa saatanehe
  tulevista vierahista?
  Oi on pieni piikaseni!
  Pane pihlajat tulehen,
  puu valio valkeahan!
  Kun on verta vuotanevi,
  niin silloin sota tulevi;
  kunp' on vettä vuotanevi,
  aina rauhassa elämme."
  Pohjan piika pikkarainen,
  neiti nöyrä, käskyläinen,
  pisti pihlajat tulehen,
  puun valion valkeahan;
  eip' on verta vuoakana,
  eip' on verta eikä vettä:
  läksi mettä vuotamahan,
  simoa sirettämähän.
  Virkkoi Suovakko sopesta,
  akka vanha vaipan alta:
  "Puu kun mettä vuotanevi,
  simoa sirettänevi,
  niin mi saapi vierahia,
  se on suuri sulhaiskansa."
  Siitä Pohjolan emäntä,
  Pohjan akka, Pohjan tyttö
  pian pistihe pihalle,
  kaapsahtihe kartanolle
  luoen silmänsä selälle,
  kääten päätä päivän alle.
  Näki tuolta tuon tulevan,
  uuen purren purjehtivan,
  satalauan laiehtivan
  selän puolen Lemmenlahta;
  haaksi paistoi haljakalle,
  punaiselle pursipuoli;
  mies puhas perässä purren
  melan vaskisen varassa.
  Näki juoksevan orosen,
  vierevän reki punaisen,
  kirjokorjan kiiättävän
  maapuolen Simasaloa,
  kuusin kultaisin käkösin
  vempelellä kukkumassa,
  seitsemin siniotuksin
  rahkehella laulamassa;
  mies rehevä reen perässä,
  uros selvä ohjaksissa.
  Sanoi Pohjolan emäntä,
  itse lausui, noin nimesi:
  "Kummallenp' on mielit mennä,
  kun tulevat tahtomahan
  ikuiseksi ystäväksi,
  kainaloiseksi kanaksi?
  "Ken se haahella tulevi,
  laskevi veno punaisin
  selän puolen Lemmenlahta,
  se on vanha Väinämöinen:
  tuopi laivalla eloa,
  aluksella aartehia.
  "Ken se korjalla ajavi,
  kirjavalla kiiättävi
  maapuolen Simasaloa,
  se on seppo Ilmarinen:
  tuopi tyhjeä valetta,
  korjan täyen luottehia.
  "Kunpa tullahan tupahan,
  tuop' on tuopilla simoa,
  kanna kaksikorvaisella;
  työnnä tuoppi sen kätehen,
  kellen on mieli mennäksesi!
  Anna Väinölän ukolle,
  ku tuo haahella hyvyyttä,
  aluksella aartehia!"
  Tuop' on kaunis Pohjan tyttö,
  tuo osasi noin sanoa:
  "Oi on maammo, kantajani,
  oi emo, ylentäjäni!
  En mene osan hyvyylle
  enkä miehen mielevyylle,
  menenp' on otsan hyvyylle,
  varren kaiken kauneuulle.
  Eikä neittä ennenkänä
  ei ole myötynä eloihin;
  neiti on ilman antaminen
  Ilmariselle sepolle,
  ku on sampuen takonut,
  kirjokannen kalkutellut."
  Sanoi Pohjolan emäntä:
  "Ohoh lasta lampahutta!
  Menet seppo Ilmarille,
  vaahtiotsalle varaksi,
  sepon hurstin huuhtojaksi,
  sepon pään pesettimeksi!"
  Tyttö tuohon vastoavi,
  sanan virkkoi, noin nimesi:
  "Mene en Väinölän ukolle,
  ikivanhalle varaksi:
  vaiva vanhasta tulisi,
  ikävä iällisestä."
  Silloin vanha Väinämöinen
  oli eellä ennättäjä.
  Ajoi purtensa punaisen,
  laski haahen haljakkaisen
  teloille teräksisille,
  vaskisille valkamoille;
  itse tungeikse tupahan,
  alle kattojen ajaikse.
  Siinä lausui lattialta,
  oven suusta, alta orren,
  sanovi sanalla tuolla,
  lausui tuolla lausehella:
  "Tuletko minulle, neiti,
  ikuiseksi ystäväksi,
  polviseksi puolisoksi,
  kainaloiseksi kanaksi?"
  Tuopa kaunis Pohjan tytti
  itse ennätti sanoa:
  "Joko sie venosen veistit,
  joko laait laivan suuren
  kehrävarteni muruista,
  kalpimeni kappaleista?"
  Sanoi vanha Väinämöinen,
  itse lausui ja pakisi:
  "Jo laain hyvänki laivan,
  veistin ankaran venosen,
  jok' on tuulessa tukeva
  ja varava vastasäällä
  halki aaltojen ajella,
  selät vetten seurustella:
  kuplina kohotteleikse,
  lumpehina luikahaikse
  poikki Pohjolan vesien,
  lakkipäien lainehien."
  Tuopa kaunis Pohjan tytti
  sanan virkkoi, noin nimesi:
  "En kiitä meristä miestä,
  aallonlaskija-urosta:
  tuuli vie merellä mielen,
  aivot särkevi ahava.
  Enkä taia tullakana,
  en tulla minä sinulle
  ikuiseksi ystäväksi,
  kainaloiseksi kanaksi,
  sun sijan levittäjäksi,
  päänalaisen laskijaksi."

  Yhdeksästoista runo

  Siitä seppo Ilmarinen,
  takoja iän-ikuinen,
  itse tungeikse tupahan,
  kaivaikse katoksen alle.
  Tuotihin simoa tuoppi,
  mettä kannu kannettihin
  seppo Ilmarin kätehen.
  Seppo tuon sanoiksi virkki:
  "En ennen sinä ikänä,
  kuuna kullan valkeana
  juone näitä juomisia,
  kuin ma saan nähä omani,
  onko valmis valvattini,
  valmis valvateltavani."
  Tuop' on Pohjolan emäntä
  sanan virkkoi, noin nimesi:
  "Vaiv' on suuri valvatissa,
  vaiva valvateltavassa:
  jalk' on kesken kenkimistä,
  toinen vieläki kesempi.
  Äsken on valmis valvattisi,
  oike'in otettavasi,
  kun sa kynnät kyisen pellon,
  käärmehisen käännättelet
  ilman auran astumatta,
  vaarnojen värisemättä.
  Senpä Hiisi ennen kynti,
  Lempo varsinki vakoili
  vaarnasilla vaskisilla,
  auralla tuliterällä;
  oma poikani poloinen
  heitti kesken kyntämättä."
  Silloin seppo Ilmarinen
  meni neitonsa tupahan.
  Itse tuon sanoiksi virkki:
  "Yön tyttö, hämärän neito!
  Muistatko ajan mokoman,
  kun kuvasin uuen sammon,
  kirjokannen kalkuttelin?
  Sie vannoit ikivalasi
  eessä julkisen Jumalan,
  alla kasvon kaikkivallan,
  tullaksesi toivottelit mulle,
  miehelle hyvälle,
  ikuiseksi ystäväksi,
  kainaloiseksi kanaksi:
  nyt ei äiti annakana,
  työnnä mulle tyttöänsä
  kyntämättä kyisen pellon,
  käärmehisen kääntämättä."
  Antoi morsian apua,
  työnti neito neuvokkia:
  "Ohoh seppo Ilmarinen,
  takoja iän-ikuinen!
  Aura kultainen kuvoa,
  hope'inen huolittele!
  Sillä kynnät kyisen pellon,
  käärmehisen käännättelet."
  Tuop' on seppo Ilmarinen
  kullan ahjohon asetti,
  hopeansa lietsimehen,
  tuosta aurasen takovi.
  Takoi rautaiset talukset,
  teräksiset säärystimet,
  ne on päällensä pukevi,
  säärillensä säätelevi;
  rautapaitahan paneikse,
  teräsvöihin vyöteleikse,
  otti rautarukkasensa,
  nouti kintahat kiviset.
  Sai siitä tulisen ruunan,
  valjasti hyvän hevosen,
  läksi pellon kynnäntähän,
  vainion vakoantahan.
  Näki päitä pyöriviä,
  raivoja ratisevia.
  Sanovi sanalla tuolla:
  "Hoi mato, Jumalan luoma!
  Kuka nosti nokkoasi,
  kenpä käski ja kehoitti
  päätä pystössä piteä,
  kaulan vartta kankeata?
  Pois nyt tieltä poikellaite,
  tungeite kulohon, kurja,
  alas kursohon kuoite,
  heilauta heinikkohon!
  Josp' on tuolta pääsi nostat,
  Ukko pääsi särkenevi
  nuolilla teräsnenillä,
  rakehilla rautaisilla."
  Siitä kynti kyisen pellon,
  akoeli maan matoisen,
  nosti kyitä kynnökselle,
  käärmehiä käännökselle.
  Sanoi tuolta tultuansa:
  "Jo nyt kynnin kyisen pellon,
  vakoelin maan matoisen,
  käärmehisen käännättelin.
  Joko tyttö työnnetähän,
  annetahan ainoiseni?"
  Tuop' on Pohjolan emäntä
  sanan virkkoi, noin nimesi:
  "Äsken neiti annetahan,
  tyttö täältä työnnetähän,
  kun sa tuonet Tuonen karhun,
  suistanet suen Manalan
  tuolta Tuonelan salosta,
  Manalan majan periltä;
  sata on saanut suistamahan,
  tullut ei yhtänä takaisin."
  Siitä seppo Ilmarinen
  meni neitonsa tupahan.
  Sanan virkkoi, noin nimesi:
  "Työ minulle määrättihin:
  suistoa suet Manalan,
  Tuonen karhut tuoakseni
  tuolta Tuonelan salosta,
  Manalan majan periltä."
  Antoi morsian apua,
  työnti neito neuvokkia:
  "Ohoh seppo Ilmarinen,
  takoja iän-ikuinen!
  Teräksestä tehkös suitset,
  päitset rauasta rakenna
  yhellä vesikivellä,
  kolmen kosken kuohumilla!
  Niillä tuonet Tuonen karhut,
  suistanet suet Manalan."
  Siitä seppo Ilmarinen,
  akoja iän-ikuinen,
  teräksestä suitti suitset,
  päitset rauasta rakenti
  yhellä vesikivellä,
  kolmen kosken kuohumilla.
  Kävi siitä suistamahan;
  itse noin sanoiksi virkki:
  "Ututyttö Terhenetär!
  Seulo seulalla utua,
  terhenistä tepsuttele
  viljan vierimäsijoille,
  jottei kuule kulkevaksi
  eik' on eestäni pakene!"
  Sai sutosen suitsi-suuhun,
  karhun rautakahlehesen
  tuolta Tuonen kankahalta,
  sinisen salon sisästä.
  Sanoi tuolta tultuansa:
  "Anna, akka, tyttäresi!
  Jo olen tuonut Tuonen karhun,
  suistanut suen Manalan."
  Tuop' on Pohjolan emäntä
  sanan virkkoi, noin nimesi:
  "Äsken alli annetahan,
  sinisotka suoritahan,
  kun saat suuren suomuhauin,
  liikkuvan kalan lihavan,
  tuolta Tuonelan joesta,
  Manalan alantehesta
  ilman nuotan nostamatta,
  käsiverkon kääntämättä.
  Sata on saanut pyytämähän,
  tullut ei yhtänä takaisin."
  Jopa tuskiksi tulevi,
  läylemmäksi lankeavi.
  Meni neitonsa tupahan,
  itse tuon sanoiksi virkki:
  "Työ minulle määrättihin
  aina entistä parempi:
  saa'a suuri suomuhauki,
  liikkuva kala lihava,
  Tuonen mustasta joesta,
  Manalan ikipurosta
  verkotoinna, nuotatoinna,
  ilman muutta pyy'yksettä."
  Antoi morsian apua,
  työnti neito neuvokkia:
  "Ohoh seppo Ilmarinen!
  Ellös olko milläskänä!
  Taop' on tulinen kokko,
  vaakalintu valke'inen!
  Sillä saanet suuren hauin,
  liikkuvan kalan lihavan,
  Tuonen mustasta joesta,
  Manalan alantehesta."
  Se on seppo Ilmarinen,
  takoja iän-ikuinen,
  takovi kokon tulisen,
  vaakalinnun valke'isen;
  kourat rauasta kuvasi,
  teräksestä temmottimet,
  siiviksi venehen vieret.
  Itse siiville yleni,
  selkähän sijoittelihe,
  kokon kynkkäluun nenille.
  Siitä neuvoi kokkoansa,
  vaakalintua varoitti:
  "Kokkoseni, lintuseni!
  Menes lennä, kunne käsken:
  Tuonen mustalle joelle,
  Manalan alantehelle!
  Iske suuri suomuhauki,
  liikkuva kala lihava!"
  Tuo kokko, komea lintu,
  lenteä lekuttelevi;
  lenti hauin pyyäntähän,
  hirmuhampahan hakuhun,
  tuonne Tuonelan joelle,
  Manalan alantehelle.
  Yksi siipi vettä viisti,
  toinen taivasta tapasi,
  kourat merta kuopaeli,
  nokka luotoja lotaisi.
  Siitä seppo Ilmarinen
  lähtevi haroamahan
  tuota Tuonelan jokea,
  kokko luona vahtimahan.
  Vetehinen veestä nousi,
  koppoi kiinni Ilmarisen.
  Kokko niskahan kohahti,
  Vetehisen päätä väänti,
  polki päätä pohjemmaksi,
  kohti mustia mutia.
  Jo tulevi Tuonen hauki,
  ve'en koira vengottavi.
  Ei ole hauki pienen pieni
  eikä hauki suuren suuri:
  kieli kahta kirvesvartta,
  hampahat haravan varren,
  kita kolmen kosken verta,
  selkä seitsemän venehen.
  Tahtoi seppoa tavata,
  syöä seppo Ilmarisen.
  Tuli kokko kouotellen,
  isketellen ilman lintu.
  Eik' ole kokko pienen pieni
  eikä aivan suuren suuri:
  suu sen on satoa syltä,
  kita kuusi koskellista,
  kieli kuutta keihäsvartta,
  kynnet viittä viikatetta.
  Keksi suuren suomuhauin,
  liikkuvan kalan lihavan,
  iskevi kaloa tuota,
  vasten suomuja sukaisi.
  Silloin suuri suomuhauki,
  liikkuja kala lihava,
  painavi kokon kynimen
  alle selvien vesien.
  Niin kokko kohotteleikse,
  ilmahan ylenteleikse:
  nosti mustia muria
  päälle selvien vesien.
  Liiteleikse, laateleikse;
  toki toisesti kokevi.
  Yhen iski kynsiänsä
  hauin hirmun hartioihin,
  ve'en koiran koukkuluihin;
  toisen iski kynsiänsä
  vuorehen teräksisehen,
  rautaisehen kalliohon.
  Kilpestyi kivestä kynsi,
  kalpistihe kalliosta:
  jo hauki sukeltelihe,
  ve'en venkale vetihe
  kynsistä kokon kynimen,
  vaakalinnun varpahista,
  - jälet kynnen kylkiluilla,
  halennehet hartioilla.
  Siitä kokko rautakoura
  kivastihe vielä kerran;
  siivet välkkyi valkeana,
  silmät selvänä tulena:
  saip' on hauin kynsihinsä,
  ve'en koiran kourihinsa.
  Nosti suuren suomuhauin,
  ve'en venkalan veälti
  alta aaltojen syvien
  päälle selvien vesien.
  Niinp' on kokko rautakoura
  kerrallansa kolmannella
  toki saapi Tuonen hauin,
  liikkuvan kalan lihavan,
  tuosta Tuonelan joesta,
  Manalan alantehesta:
  ei vesi ve'elle tullut
  hauin suuren suomuloista,
  ilma ei ilmalle hajaisnut
  kokon suuren höyhenistä.
  Siitä kokko rautakoura
  kantoi suuren suomuhauin
  oksalle omenatammen,
  päähän lakkapään petäjän.
  Siinä maisteli makua,
  viilti halki hauin vatsan,
  riipoeli rintapäätä,
  pään on varsin poikki pahkoi.
  Sanoi seppo Ilmarinen:
  "Oi sinua, kurja kokko!
  Mikä lienet lintujasi,
  ku ollet otuksiasi,
  kun nyt maistelit makua,
  viillit halki hauin vatsan,
  kanssa riivoit rintapäätä,
  pään on varsin poikki pahkoit!"
  Tuop' on kokko rautakoura
  siitä syäntyi lentämähän.
  Ylös ilmahan kohosi
  pitkän pilven rannan päälle:
  pilvet liikkui, taivot naukui,
  ilman kannet kallistihe,
  katkesi Ukolta kaari,
  kuulta sarviset sakarat.
  Siitä seppo Ilmarinen
  itse kantoi pään kaloa
  anopille antehiksi.
  Sanan virkkoi, noin nimesi:
  "Tuoss' onpi ikuinen tuoli
  hyvän Pohjolan tupahan."
  Siitä tuon sanoiksi virkki,
  itse lausui ja pakisi:
  "Jo nyt kynnin kyiset pellot,
  vakoelin maat matoiset,
  suistelin suet Manalan,
  Tuonen karhut kahlestutin;
  sain on suuren suomuhauin,
  liikkuvan kalan lihavan,
  tuosta Tuonelan joesta,
  Manalan alantehesta.
  Joko nyt neiti annetahan,
  tyttö täältä työnnetähän?"
  Sanoi Pohjolan emäntä:
  "Pahoinpa sinäki laait,
  kun sa päätä poikki pahkoit,
  laskit halki hauin vatsan,
  vielä riivoit rintapäätä,
  kanssa maistelit makua."
  Silloin seppo Ilmarinen
  itse tuon sanoiksi virkki:
  "Ei saalis viatta saa'a
  paikoilta paremmiltana,
  saati Tuonelan joesta,
  Manalan alantehesta.
  Joko on valmis valvattini,
  valmis valvateltavani?"
  Sanoi Pohjolan emäntä,
  itse lausui ja nimesi:
  "Jo on valmis valvattisi,
  valmis valvateltavasi!
  Annettava on alliseni,
  sorsaseni suorittava
  Ilmariselle sepolle
  ikuiseksi istujaksi,
  polviseksi puolisoksi,
  kainaloiseksi kanaksi."
  Olipa lapsi lattialla.
  Lauloi lapsi lattialta:
  "Jo tuli tuville näille
  liika lintu linnahamme.
  Lenti kokko koillisesta,
  halki taivahan havukka;
  siipi iski ilman äärtä,
  toinen lainetta lakaisi,
  pursto merta pyyhätteli,
  päähyt taivoa tapasi.
  Katseleikse, käänteleikse,
  liiteleikse, laateleikse;
  liiti miesten linnan päälle,
  nokalla kolistelevi;
  miesten linna rautakatto:
  ei siihen sisälle pääsnyt.
  "Katseleikse, käänteleikse,
  liiteleikse, laateleikse.
  Liiti naisten linnan päälle,
  nokalla kolistelevi;
  naisten linna vaskikatto:
  ei siihen sisälle pääsnyt.
  "Katseleikse, käänteleikse,
  liiteleikse, laateleikse.
  Liiti neitten linnan päälle,
  nokalla kolistelevi;
  neitten linna liinakatto:
  jo siihen sisälle pääsi!
  "Liiti linnan patsahalle,
  siitä laskihe laelle;
  liikahutti linnan lauan,
  istui linnan ikkunalle,
  seinälle selinäsulka,
  satasulka salvoimelle.
  "Katselevi kassapäitä,
  tukkapäitä tunnusteli,
  neitiparvesta parasta,
  kassapäistä kaunihinta,
  hele'intä helmipäistä,
  kukkapäistä kuuluisinta.
  "Siitä kokko kouraisevi,
  havulintu haivertavi:
  iski parvesta parahan,
  sorsajoukosta somimman,
  hele'immän, hempe'immän,
  verevimmän, valke'imman.
  Senpä iski ilman lintu,
  kynsi pitkä piirrällytti,
  ku oli pysty pään piolta
  sekä varrelta valittu,
  sulkasiltahan sulavin,
  hienukaisin höyheniltä."
  Siitä Pohjolan emäntä
  sanan virkkoi, noin nimesi:
  "Mistä tiesit, teltamoinen,
  kuulit, kultainen omena,
  tämän neien kasvavaksi,
  tukan liina liikkuvaksi?
  Huohtiko hopeat neien,
  neien kullat sinne kuului,
  sinne paistoi meiän päivät,
  meiän kuuhuet kumotti?"
  Lausui lapsi lattialta,
  vasta kasvava karehti:
  "Siitä tiesi teltamoinen,
  onnen myyrä tien osasi
  neien kuuluhun kotihin,
  kaunihisen kartanohon:
  hyvä oli isosta huuto
  laivan suuren laskennalta,
  emosta sitäi parempi
  leivän paksun paistannalta,
  vehnäleivän leivonnalta,
  vierahan ravitsennalta.
  "Siitä tiesi teltamoinen,
  äkkioutoinen älysi
  neien nuoren nousneheksi,
  impyen ylenneheksi:
  kun kävi pihatse kerran,
  astui aittojen alatse
  varsin aamulla varahin,
  aivan aika-huomenessa,
  noki nousi nuoraisesti,
  savu paksusti pakeni
  neien kuulusta ko'ista,
  kasvavaisen kartanosta;
  neiti oli itse jauhamassa,
  kivenpuussa kiikkumassa:
  kivenpuu käkenä kukkui,
  laklana kiven lapatta,
  kiven siili sirkkusena,
  kivi helmenä heläsi.
  "Kävi siitä toisen kerran,
  astui pellon pientaretse:
  neiti oli mataramaalla,
  keikkui keltakankahilla,
  paineli punapatoja,
  keitti keltakattiloita.
  "Kävi kerran kolmannenki
  neien akkunan alatse,
  kuuli neitosen kutovan,
  pirta käessä piukkoavan:
  sukkulainen suikahteli
  kuin kärppä kiven kolossa,
  pirkaeli pirran pii'it
  kuin on tikka puun kylessä,
  käärilauta käännähteli
  kuin orava oksapuussa."
  Siitä Pohjolan emäntä
  sanan virkkoi, noin nimesi:
  "Kutti, kutti, neitoseni!
  Enkö jo sanonut aina:
  elä kuusissa kukahu,
  elä laula laksoloissa,
  näytä kaulan kaarevuutta,
  käsivarren valkeutta,
  ripeyttä rinnan nuoren,
  muun on muo'on muhkeutta!
  "Kaiken syystä syyättelin,
  keikutin tämän kesosen,
  jop' on kerkeän keväimen,
  jopa toisen toukoaian:
  laatiomme piilopirtti,
  pienet piiloikkunaiset,
  neien kangasta kutoa,
  neljin niisin niukutella,
  ettei kuule Suomen sulhot,
  Suomen sulhot, maan kosijat!"
  Lausui lapsi lattialta,
  kaksiviikkoinen kajahui:
  "Helppo on hepo salata,
  sorajouhi suojaella,
  paha on neitonen salata,
  hivus pitkä piilotella.
  Laatisit kivisen linnan
  keskelle meren seläistä
  siellä piikoja pi'ellä,
  kanojasi kasvatella,
  eip' on piile piiat siellä,
  eipä impyet ylene,
  ettei pääse suuret sulhot,
  suuret sulhot, maan kosijat,
  miehet pystyisin kypärin,
  heposet teräskape'in."
  Itse vanha Väinämöinen
  alla päin, pahoilla mielin
  kotihinsa kulkiessa
  sanan virkkoi, noin nimesi:
  "Voi minua, mies kuluista,
  kun en tuota tuntenunna,
  naia nuorella iällä,
  etsiä elon ajalla!
  Kaikkiansa se katuvi,
  joka nuorta naimistansa,
  lasna lapsen saamistansa,
  pienenä perehtimistä."
  Siinä kielti Väinämöinen,
  epäsi suvantolainen
  vanhan nuorta noutamasta,
  kaunista käkeämästä;
  kielti uimasta uhalla,
  veikan vettä soutamasta,
  kilvoin neittä kosjomasta
  toisen, nuoremman keralla.

  Kahdeskymmenes runo

  Mitä nyt laulamme lajia,
  kuta virttä vieretämme?
  Tuota laulamme lajia,
  tuota virttä vieretämme:
  noita Pohjolan pitoja,
  jumalisten juominkia.
  Viikon häitä hankittihin,
  valmistettihin varoja
  noilla Pohjolan tuvilla,
  Sariolan salvoksilla.
  Mitä tuohon tuotettihin
  ja kuta veätettihin,
  Pohjan pitkihin pitoihin,
  suuren joukon juominkihin
  rahvahan ravitsemiksi,
  joukon suuren syöttämiksi?
  Kasvoi härkä Karjalassa,
  sonni Suomessa lihosi;
  ei ollut suuri eikä pieni,
  olihan oikea vasikka!
  Hämehessä häntä häilyi,
  pää keikkui Kemijoella;
  sata syltä sarvet pitkät,
  puoltatoista turpa paksu.
  Viikon kärppä kääntelihe
  yhen kytkyen sijalla;
  päivän lenti pääskyläinen
  härän sarvien väliä,
  hätäisesti päähän pääsi
  keskenä levähtämättä.
  Kuun juoksi kesäorava
  häpähältä hännän päähän
  eikä päähän pääsnytkänä,
  ensi kuussa ennättänyt.
  Sepä vallatoin vasikka,
  sonni suuri suomalainen,
  Karjalasta kaimattihin
  Pohjan pellon pientarelle.
  Sata miestä sarviloista,
  tuhat turvasta piteli
  härkeä taluttaessa,
  Pohjolahan tuotaessa.
  Härkä käyä källeröitti
  Sariolan salmen suussa,
  syöpi heinät hettehestä,
  selkä pilviä siveli.
  Eikä ollut iskijätä,
  maan kamalan kaatajata
  Pohjan poikien lu'ussa,
  koko suuressa su'ussa,
  nuorisossa nousevassa
  eikä varsin vanhastossa.
  Tulipa ukko ulkomainen,
  Virokannas karjalainen.
  Hänpä tuon sanoiksi virkki:
  "Malta, malta, härkä parka,
  kun tulen kurikan kanssa,
  kamahutan kangellani
  sun, katala, kallohosi:
  tok' et toisena kesänä
  kovin käännä kärseäsi,
  tölläytä turpoasi
  tämän pellon pientarella,
  Sariolan salmen suussa!"
  Läksi ukko iskemähän,
  Virokannas koskemahan,
  Palvoinen pitelemähän.
  Härkä päätä häiläytti,
  mustat silmänsä mulisti:
  ukko kuusehen kavahti,
  Virokannas vitsikkohon,
  Palvoinen pajun sekahan!
  Etsittihin iskijätä,
  sonnin suuren sortajata
  kaunihista Karjalasta,
  Suomen suurilta tiloilta,
  vienosta Venäjän maasta,
  Ruotsin maasta rohkeasta,
  Lapin laajoilta periltä,
  Turjan maasta mahtavasta;
  etsittihin Tuonelasta,
  Manalasta, maanki alta.
  Etsittihin, eipä löytty,
  haettihin, ei havaittu.
  Etsittihin iskijätä,
  katsottihin kaatajata
  selvältä meren selältä,
  lake'ilta lainehilta.
  Mies musta merestä nousi,
  uros umpilainehista,
  aivan selvältä selältä,
  ulapalta aukealta.
  Ei tuo ollut suurimpia
  eikä aivan pienimpiä:
  alle maljan maata mahtui,
  alle seulan seisomahan.
  Se oli ukko rautakoura,
  rauankarva katsannolta;
  päässä paatinen kypärä,
  jaloissa kiviset kengät,
  veitsi kultainen käessä,
  varsi vasken-kirjavainen.
  Saip' on siitä iskijänsä,
  tapasipa tappajansa,
  Suomen sonni sortajansa,
  maan kamala kaatajansa.
  Heti kun näki eränsä,
  ruhtoi niskahan rutosti:
  sorti sonnin polvillensa,
  kylen maahan kyykähytti.
  Saiko paljo saalihiksi?
  Saanut ei paljo saalihiksi:
  sata saavia lihoa,
  sata syltä makkarata,
  verta seitsemän venettä,
  kuuta kuusi tynnyriä
  noihin Pohjolan pitoihin,
  Sariolan syöminkihin.
  Tupa oli tehty Pohjolassa,
  tupa laitto, pirtti suuri,
  sivulta yheksän syltä,
  päästä seitsentä leveä.
  Kukko kun laessa lauloi,
  ei sen ääni maahan kuulu;
  penin haukunta perässä
  ei kuulu ovehen asti.
  Tuop' on Pohjolan emäntä
  liikkui sillan liitoksella,
  laahoi keskilattialla.
  Arvelee, ajattelevi:
  "Mistäpä olutta saamme,
  taarit taiten laittelemme
  näille häille hankkimille,
  pioille pi'ettäville?
  En tieä tekoa taarin
  enkä syntyä olosen."
  Olipa ukko uunin päällä.
  Lausui ukko uunin päältä:
  "Ohrasta oluen synty,
  humalasta julkijuoman,
  vaikk' ei tuo ve'että synny
  eikä tuimatta tuletta.
  "Humala, Remusen poika,
  piennä maahan pistettihin,
  kyynä maahan kynnettihin,
  viholaisna viskottihin
  vierehen Kalevan kaivon,
  Osmon pellon penkerehen.
  Siitä nousi nuori taimi,
  yleni vihanta virpi;
  nousi puuhun pienoisehen,
  kohen latvoa kohosi.
  "Onnen ukko ohran kylvi
  Osmon uuen pellon päähän.
  Ohra kasvoi kaunihisti,
  yleni ylen hyvästi
  Osmon uuen pellon päässä,
  kaskessa pojan Kalevan.
  "Oli aikoa vähäisen,
  jo huuhui humala puusta,
  ohra lausui pellon päästä,
  vesi kaivosta Kalevan:
  'Milloin yhtehen yhymme,
  konsa toinen toisihimme?
  Yksin on elo ikävä,
  kahen, kolmen kaunoisampi.'
  "Osmotar, oluen seppä,
  Kapo, kaljojen tekijä,
  otti ohrasen jyviä,
  kuusi ohrasen jyveä,
  seitsemän humalan päätä,
  vettä kauhoa kaheksan;
  niin pani pa'an tulelle,
  laittoi keiton kiehumahan.
  Keitti ohraista olutta
  kerkeän kesäisen päivän
  nenässä utuisen niemen,
  päässä saaren terhenisen,
  puisen uuen uurtehesen,
  korvon koivuisen sisähän.
  "Sai oluen panneheksi,
  ei saanut hapanneheksi.
  Arvelee, ajattelevi,
  sanan virkkoi, noin nimesi:
  'Mitä tuohon tuotanehe
  ja kuta katsottanehe
  oluelle happaimeksi,
  kaljalle kohottimeksi?'
  "Kalevalatar, kaunis neiti,
  se on sormilta sorea,
  aina liukas liikunnolta,
  aina kengältä kepeä,
  liikkui sillan liitoksella,
  keikkui keskilattialla
  yhtä, toista toimitellen
  kahen kattilan kesellä.
  Näki puikon lattialla:
  poimi puikon lattialta.
  "Katselevi, kääntelevi:
  'Mitä tuostaki tulisi
  Kavon kaunihin käsissä,
  hyvän immen hyppysissä,
  jos kannan Kavon kätehen,
  hyvän immen hyppysihin?'
  "Kantoipa Kavon kätehen,
  hyvän immen hyppysihin.
  Kapo kaksin kämmeninsä,
  hykerti käsin molemmin
  molempihin reisihinsä:
  syntyi valkea orava.
  "Noin se neuvoi poikoansa,
  oravaistansa opasti:
  'Oravainen, kummun kulta,
  kummun kukka, maan ihana!
  Juokse tuonne, kunne käsken,
  kunne käsken ja kehoitan:
  mieluisahan Metsolahan,
  tarkkahan Tapiolahan!
  Nouse puuhun pienoisehen,
  taiten tarhalatvaisehen,
  jottei kokko kouraiseisi
  eikä iskis' ilman lintu!
  Tuo'os kuusesta käpyjä,
  petäjästä helpehiä,
  ne kanna Kavon kätehen,
  oluehen Osmottaren!'
  "Osasi orava juosta,
  pöyhtöhäntä pyörähellä,
  pian juosta matkan pitkän,
  välehen välit samota,
  salon poikki, toisen pitkin,
  kolmannen vähän vitahan
  mieluisahan Metsolahan,
  tarkkahan Tapiolahan.
  "Näki kolme korpikuusta,
  neljä pienoista petäätä;
  nousi kuusehen norolla,
  petäjähän kankahalla.
  Eikä kokko kouraisnunna,
  iskenynnä ilman lintu.
  "Katkoi kuusesta käpyjä,
  petäjästä päitä lehvän.
  Kävyt kätki kynsihinsä,
  kääräisi käpälihinsä;
  ne kantoi Kavon kätehen,
  hyvän immen hyppysihin.
  "Kapo pisti kaljahansa,
  Osmotar oluehensa:
  eip' ota olut hapata,
  juoma nuori noustaksensa.
  "Osmotar, oluen seppä,
  Kapo, kaljojen tekijä,
  ainakin ajattelevi:
  'Mitä tuohon tuotanehe
  oluelle happaimeksi,
  kaljalle kohottimeksi?'
  "Kalevatar, kaunis neiti,
  se on sormilta sorea,
  aina liukas liikunnolta,
  aina kengältä kepeä,
  liikkui sillan liitoksella,
  keikkui keskilattialla
  yhtä, toista toimitellen
  kahen kattilan kesellä.
  Näki lastun lattialla:
  poimi lastun lattialta.
  "Katselevi, kääntelevi:
  'Mitä tuostaki tulisi
  Kavon kaunihin käsissä,
  hyvän immen hyppysissä,
  jos kannan Kavon kätehen,
  hyvän immen hyppysihin?'
  "Kantoipa Kavon kätehen,
  hyvän immen hyppysihin.
  Kapo kaksin kämmeninsä,
  hykerti käsin molemmin
  molempihin reisihinsä:
  syntyi näätä kultarinta.
  "Niin se neuvoi nääteänsä,
  orpolastansa opasti:
  'Näätäseni, lintuseni,
  rahankarva kaunoiseni!
  Mene tuonne, kunne käsken,
  kunne käsken ja kehoitan:
  kontion kivikololle,
  metsän karhun kartanolle,
  jossa karhut tappelevat,
  kontiot kovin elävät!
  Kourin hiivoa kokoa,
  käsin vaahtea valuta,
  se kanna Kavon kätehen,
  tuo olallen Osmottaren!'
  "Jopa taisi näätä juosta,
  rinta kulta riehätellä.
  Pian juoksi matkan pitkän,
  välehen välit samosi,
  joen poikki, toisen pitkin,
  kolmannen vähän vitahan
  kontion kivikololle,
  karhun louhikammiolle.
  Siellä karhut tappelevat,
  kontiot kovin elävät
  rautaisella kalliolla,
  vuorella teräksisellä.
  "Valui vaahti karhun suusta,
  hiiva hirveän kiasta:
  käsin vaahtea valutti,
  kourin hiivoa kokosi;
  sen kantoi Kavon kätehen,
  hyvän immen hyppysihin.
  "Osmotar oluehensa,
  Kapo kaatoi kaljahansa:
  ei ota olut hapata,
  mehu miesten puurakoia.
  "Osmotar, oluen seppä,
  Kapo, kaljojen tekijä,
  ainakin ajattelevi:
  'Mitä tuohon tuotanehe
  oluelle happaimeksi,
  kaljalle kohottimeksi?'
  "Kalevatar, kaunis neiti,
  tyttö sormilta sorea,
  aina liukas liikunnolta,
  aina kengältä kepeä,
  liikkui sillan liitoksella,
  keikkui keskilattialla
  yhtä, toista toimitellen
  kahen kattilan välillä.
  Näki maassa palkoheinän:
  poimi maasta palkoheinän.
  "Katselevi, kääntelevi:
  'Mitä tuostaki tulisi
  Kavon kaunihin käsissä,
  hyvän immen hyppysissä,
  jos kannan Kavon kätehen,
  hyvän immen hyppysihin?'
  "Kantoipa Kavon kätehen,
  hyvän immen hyppysihin.
  Kapo kaksin kämmeninsä,
  hykerti käsin molemmin
  molempihin reisihinsä:
  mehiläinen siitä syntyi.
  "Niin se neuvoi lintuansa,
  mehiläistänsä opasti:
  'Mehiläinen, lintu liukas,
  nurmen kukkien kuningas!
  Lennä tuonne, kunne käsken,
  kunne käsken ja kehoitan:
  saarelle selälliselle,
  luo'olle merelliselle!
  Siell' on neiti nukkununna,
  vyö vaski valahtanunna,
  sivulla simainen heinä,
  mesiheinä helmassansa.
  Tuo simoa siivessäsi,
  kanna mettä kaavussasi
  heleästä heinän päästä,
  kukan kultaisen kuvusta;
  se kanna Kavon kätehen,
  tuo olallen Osmottaren!'
  "Mehiläinen, lintu liukas,
  jopa lenti jotta joutui.
  Pian lenti matkan pitkän,
  välehen välit lyhenti,
  meren poikki, toisen pitkin,
  kolmannen vähän vitahan
  saarehen selällisehen,
  luotohon merellisehen.
  Näki neien nukkunehen,
  tinarinnan riutunehen
  nurmelle nimettömälle,
  mesipellon pientarelle,
  kupehella kultaheinä,
  vyöllänsä hopeaheinä.
  "Kasti siipensä simahan,
  sulkansa mesi sulahan
  helevässä heinän päässä,
  kukan kultaisen nenässä;
  sen kantoi Kavon kätehen,
  hyvän immen hyppysihin.
  "Osmotar oluehensa,
  Kapo pisti kaljahansa:
  siit' otti olut hapata,
  siitä nousi nuori juoma
  puisen uuen uurtehessa,
  korvon koivuisen sisässä;
  kuohui korvien tasalle,
  ärjyi päällen äyrähien,
  tahtoi maahan tyyräellä,
  lattialle lasketella.
  "Oli aikoa vähäisen,
  pirahteli pikkaraisen.
  Joutui juomahan urohot,
  Lemminkäinen liiatenki:
  juopui Ahti, juopui Kauko,
  juopui veitikkä verevä
  oluelta Osmottaren,
  kaljalta Kalevattaren.
  "Osmotar, oluen seppä,
  Kapo, kaljojen tekijä,
  hän tuossa sanoiksi virkki:
  'Voi, poloinen, päiviäni,
  kun panin pahan oluen,
  tavattoman taarin laitoin:
  ulos korvosta kohosi,
  lattialle lainehtivi!'
  "Punalintu puusta lauloi,
  rastas räystähän rajalta:
  'Ei ole pahaoloinen,
  on juoma hyväoloinen,
  tynnyrihin tyhjettävä,
  kellarihin käytettävä
  tynnyrissä tammisessa,
  vaskivannetten sisässä.'
  "Se oli oluen synty,
  kalevaisten kaljan alku;
  siitä sai hyvän nimensä,
  siitä kuulun kunniansa,
  kun oli hyväoloinen,
  hyvä juoma hurskahille:
  pani naiset naurusuulle,
  miehet mielelle hyvälle,
  hurskahat iloitsemahan,
  hullut huppeloitsemahan."
  Siitä Pohjolan emäntä,
  kun kuuli oluen synnyn,
  koki vettä suuren korvon,
  uuen puisen puolellensa,
  siihen ohria oloksi
  ja paljo humalan päitä.
  Alkoi keitteä olutta,
  väkivettä väännätellä
  uuen puisen uurtehessa,
  korvon koivuisen sisässä.
  Kuut kiviä kuumettihin,
  kesät vettä keitettihin,
  salot puita poltettihin,
  kaivot vettä kannettihin:
  jo salot saristui puista,
  veet väheni lähtehistä
  olosia pantaessa,
  kaljoja kyhättäessä
  Pohjan pitkiksi pioiksi,
  hyvän joukon juomingiksi.
  Savu saarella palavi,
  tuli niemen tutkaimella.
  Nousipa savu sakea,
  auer ilmahan ajoihe
  tuimilta tulisijoilta,
  varavilta valke'ilta:
  täytti puolen Pohjan maata,
  kaiken Karjalan sokisti.
  Kansa kaikki katsahtavi,
  katsahtavi, kaivahtavi:
  "Mistäpä savunen saapi,
  auer ilmahan ajaikse?
  Pienikö soan savuksi,
  suuri paimosen paloksi."
  Tuop' on äiti Lemminkäisen
  aivan aamulla varahin
  läksi vettä lähteheltä;
  näkevi savun sakean
  pohjoisilla maailmoilla.
  Sanan virkkoi, noin nimesi:
  "Nuo onpi soan savuja,
  varsin vainovalke'ita!"
  Itse Ahti Saarelainen,
  tuo on kaunis Kaukomieli,
  katseleikse, käänteleikse.
  Arvelee, ajattelevi:
  "Josp' on kaalan katsomahan,
  likeltä tähystämähän,
  mistä tuo savunen saapi,
  auer ilman täyttelevi,
  oisiko soan savuja,
  noita vainovalke'ita."
  Kaaloi Kauko katsomahan
  savun syntymäsijoa:
  ei ollut soan tulia
  eikä vainovalke'ita;
  olipa oluttulia,
  kaljankeitto-valke'ita
  Sariolan salmen suulla,
  niemen kaiskun kainalossa.
  Siinä Kauko katselevi ...
  Silmä karsas Kaukon päässä,
  silmä karsas, toinen kiero,
  suu vähiten väärällänsä.
  Virkki viimein katsellessa,
  poikki salmesta sanovi:
  "Oi armas anoppiseni,
  Pohjan ehtoisa emäntä!
  Laitapa oluet oivat,
  keitä kaljat kelvolliset
  juotavaksi joukon suuren,
  Lemminkäisen liiatenki
  noissa häissänsä omissa
  kera nuoren tyttäresi!"
  Sai olonen valmihiksi,
  mehu miesten juotavaksi.
  Pantihin olut punainen,
  kalja kaunis käytettihin
  maan alle makoamahan
  kivisessä kellarissa,
  tammisessa tynnyrissä,
  tapin vaskisen takana.
  Siitä Pohjolan emäntä
  laittoi keitot kiehumahan,
  kattilat kamuamahan,
  riehtilät remuamahan.
  Leipoi siitä leivät suuret,
  suuret talkkunat taputti
  hyvän rahvahan varaksi,
  joukon suuren syötäviksi
  Pohjan pitkissä pioissa,
  Sariolan juomingissa.
  Saipa leivät leivotuksi,
  talkkunat taputetuksi.
  Kului aikoa vähäisen,
  pirahteli pikkaraisen:
  olut tykki tynnyrissä,
  kalja keikkui kellarissa:
  "Kun nyt juojani tulisi,
  lakkijani laittauisi,
  kunnollinen kukkujani,
  laaullinen laulajani!"
  Etsittihin laulajata,
  laaullista laulajata,
  kunnollista kukkujata,
  kaunista karehtijata:
  lohi on tuotu laulajaksi,
  hauki kunnon kukkujaksi.
  Ei lohessa laulajata,
  hauissa karehtijata:
  lohen on leuat longallahan,
  hauin hampahat hajalla.
  Etsittihin laulajata,
  laaullista laulajata,
  kunnollista kukkujata,
  kaunista karehtijata:
  lapsi on tuotu laulajaksi,
  poika kunnon kukkujaksi.
  Ei lapsessa laulajata,
  kuolasuussa kukkujata:
  lapsen kiel' on kimmeltynnä,
  kielen kanta kammeltunna.
  Uhkasi olut punainen,
  noitueli nuori juoma
  nassakassa tammisessa,
  tapin vaskisen takana:
  "Kun et laita laulajata,
  laaullista laulajata,
  kunnollista kukkujata,
  kaunista karehtijata,
  potkin poikki vanteheni,
  ulos pohjani porotan!"
  Silloin Pohjolan emäntä
  pani kutsut kulkemahan,
  airuhut vaeltamahan.
  Itse tuon sanoiksi virkki:
  "Ohoh piika pikkarainen,
  orjani alinomainen!
  Kutsu rahvasta kokohon,
  miesten joukko juominkihin!
  Kutsu kurjat, kutsu köyhät,
  sokeatki, vaivaisetki,
  rammatki, rekirujotki!
  Sokeat venehin soua,
  rammat ratsahin ajele,
  rujot re'in remmätellös!
  "Kutsu kaikki Pohjan kansa
  ja kaikki Kalevan kansa,
  kutsu vanha Väinämöinen
  lailliseksi laulajaksi!
  Elä kutsu Kaukomieltä,
  tuota Ahti Saarelaista!"
  Tuop' on piika pikkarainen
  sanan virkkoi, noin nimesi:
  "Miks' en kutsu Kaukomieltä,
  yhtä Ahti Saarelaista?"
  Tuop' on Pohjolan emäntä
  sanan vastaten sanovi:
  "Siks' et kutsu Kaukomieltä,
  tuota lieto Lemminkäistä,
  kun on kaikitse toraisa,
  aivan tarkka tappelija;
  tehnyt on häissäki häpeät,
  pitoloissa pillat suuret,
  nauranut pyhäiset piiat
  pyhäisissä vaattehissa."
  Tuop' on piika pikkarainen
  sanan virkkoi, noin nimesi:
  "Mistä tieän Kaukomielen,
  jotta heitän kutsumatta?
  En tunne Ahin kotia,
  Kaukomielen kartanoa."
  Sanoi Pohjolan emäntä,
  itse lausui ja nimesi:
  "Hyvin tunnet Kaukomielen,
  tuon on Ahti Saarelaisen:
  Ahti saarella asuvi,
  veitikkä vesien luona,
  laajimman lahen sivulla,
  Kaukoniemen kainalossa."
  Tuop' on piika pikkarainen,
  raataja rahan-alainen,
  kantoi kutsut kuusialle,
  keruhut kaheksialle.
  Kutsui kaiken Pohjan kansan
  ja kaiken Kalevan kansan,
  nuotki hoikat huonemiehet,
  kaitakauhtanat kasakat.
  Yks' on aino Ahti poika,
  - senp' on heitti kutsumatta.

  Yhdeskolmatta runo

  Tuop' on Pohjolan emäntä,
  Sariolan vaimo vanha,
  oli ulkona olija,
  askareillansa asuja.
  Kuului suolta ruoskan roiske,
  rannalta re'en ratina.
  Loi silmänsä luotehelle,
  käänti päätä päivän alle,
  arvelee, ajattelevi:
  "Mi tämä väki väjyvi
  minun, raukan, rannoilleni?
  Suurtako sotaväkeä?"
  Kaaloi tuota katsomahan,
  likeltä tähyämähän:
  ei ollut sotaväkeä;
  oli suuri sulhaiskansa,
  vävy keskellä väkeä,
  hyvän rahvahan raossa.
  Itse Pohjolan emäntä,
  Sariolan vaimo vanha,
  kun tunsi vävyn tulevan,
  sanan virkkoi, noin nimesi:
  "Luulin tuulen tuulevaksi,
  pinon pystyn viereväksi,
  meren rannan roikkivaksi,
  someren karehtivaksi.
  Kaaloin tuota katsomahan,
  likeltä tähyämähän;
  eipä tuuli tuullutkana,
  pino pysty vierrytkänä,
  meren ranta rauennunna,
  someret karehtinunna:
  vävyni väki tulevi,
  saoin kaksin käänteleikse!
  "Mistä mä vävyni tunnen,
  vävyni väen seasta?
  Tuttu on vävy väestä,
  tuttu tuomi muista puista,
  tammi virpivarpasista,
  kuuhut taivahan tähistä.
  "Vävy on mustalla orolla,
  niinkuin syövällä suella,
  kantavalla kaarnehella,
  lentävällä lievehellä;
  kuusi kultasirkkulaista
  vempelellä kukkumassa,
  seitsemän siniotusta
  rahkehella laulamassa."
  Kuuluvi kumu kujasta,
  aisan kalke kaivotieltä:
  jo vävy pihalle saapi,
  vävyn kansa kartanolle.
  Vävy on keskellä väkeä,
  hyvän rahvahan raossa,
  ei ole varsin eellimäisnä
  eikä aivan jälkimäisnä.
  "Pois, pojat, ulos, urohot,
  pihalle, pitimmät miehet,
  rinnuksia riistamahan,
  rahkehia raastamahan,
  aisoja alentamahan,
  tuomahan vävy tupahan!"
  Juoksevi vävyn oronen,
  kirjokorja kiiättävi
  pitkin appelan pihoa.
  Sanoi Pohjolan emäntä:
  "Oi sie orja, palkkalainen,
  kylän kaunoinen kasakka!
  Ottaos vävyn oronen,
  lasketellos laukkiotsa
  vaskisista valjahista,
  tinaisista rinnuksista,
  rahaisista rahkehista,
  vesaisista vempelistä!
  Viekösi vävyn oronen,
  talutellos taitavasti
  sulkkuisista suitsiloista,
  päitsistä hopeapäistä
  piehtaroille pehme'ille,
  tasaiselle tanterelle,
  vienolle vitilumelle,
  maalle maionkarvaiselle!
  "Juottaos vävyni varsa
  lähisestä lähtehestä,
  joka seisovi sulana,
  heraisena herhettävi
  alla kullan kuusen juuren,
  alla pensivän petäjän!
  "Apata vävyni varsa
  koropasta kultaisesta,
  vaskisesta vakkasesta
  pestyin ohrin, lestyin leivin,
  keitetyin kesäisin vehnin,
  survotuin suvirukihin!
  "Vie siitä vävyn oronen
  soimelle sopimmaiselle,
  ylimäiselle sijalle,
  ta'impahan tanhuahan!
  Sito'os vävyn oronen
  kultaisista koltsasista
  rautaisehen renkaisehen,
  patvisehen patsaisehen!
  Pankosi vävyn orolle
  kappa kauroja etehen,
  toinen heinän helpehiä,
  kolmas ruumenen muruja!
  "Sukios vävyn oronen
  mursunluisella sualla,
  jottei karva katkeaisi,
  sorajouhi sorkahtaisi!
  Kattaos vävyn oronen
  loimella hope'isella,
  kuomikolla kultaisella,
  vanumalla vaskisella!
  "Kylän poiat, kyyhkyläiset!
  Viekätte vävy tupahan,
  hivuksin hatuttomana,
  käen kintahattomana!
  "Vuotas katselen vävyä,
  jos sopii vävy tupahan
  ilman uksen ottamatta,
  pihtipuolen purkamatta,
  kamanan korottamatta,
  kynnyksen alentamatta,
  soppiseinän sortamatta,
  multahirren muuttamatta!
  "Ei mahu vävy tupahan,
  hyvä lahja laipiohon
  ilman uksen ottamatta,
  pihtipuolen purkamatta,
  kamanan korottamatta,
  kynnyksen alentamatta,
  soppiseinän sortamatta,
  multahirren muuttamatta:
  vävy on päätänsä pitempi,
  korvallista korkeampi.
  "Kamanat kohottukohot
  lakin päästä laskematta,
  kynnykset alentukohot
  kengän kannan koskematta,
  pihtipuolet välttyköhöt,
  ovet ilman auetkohot
  tullessa vävyn tupahan,
  astuessa aimo miehen!
  "Kiitos kaunoisen Jumalan,
  jo saapi vävy sisähän!
  Vuotas katsahan tupoa,
  silmeän tuvan sisähän,
  onko täällä pöyät pesty,
  lavitsat vesin valeltu,
  siivottu sileät sillat,
  lautalattiat la'aistu!
  "Katselen tätä tupoa
  - enkä tuota tunnekana,
  mistä puist' on pirtti tehty,
  mistä suoja tänne saatu,
  kusta seinät seisotettu
  sekä lattiat laottu.
  "Sivuseinä on siilin luista,
  periseinä peuran luista,
  oviseinä osman luista,
  kamana karitsan luista.
  "Orret on omenapuista,
  patsas puista patviloista,
  luaslauat lumpehista,
  laki lahnan suomuksista.
  "Rahi on rauasta rakettu,
  lautsat Saksan laahkoloista,
  pöytä kullan kirjoiteltu,
  silta silkillä silattu.
  "Uuni vaskesta valettu,
  pankko paasista hyvistä,
  kiukoa meren kivistä,
  karsina Kalevan puista."
  Sulho tungeikse tupahan,
  alle kattojen ajaikse.
  Sanan virkkoi, noin nimesi:
  "Terve tänneki, Jumala,
  alle kuulun kurkihirren,
  alle kaunihin katoksen!"
  Sanoi Pohjolan emäntä:
  "Terve, terve tultuasi
  tänne pienehen tupahan,
  matalaisehen majahan,
  honkaisehen huonehesen,
  petäjäisehen pesähän!
  "Ohoh orjapiikaseni,
  kylän pantu palkkalainen!
  Tuopa tulta tuohen päässä,
  temmo tervaksen nenässä
  katsellakseni vävyä,
  nähäkseni sulhon silmät,
  sinisetkö vai punaiset
  vaiko vaatevalkeuiset!"
  Orjapiika pikkarainen,
  kylän pantu palkkalainen,
  toip' on tulta tuohosessa,
  tempoi tulta tervaksessa.
  "Tuli on tuohinen rämäkkä,
  savu musta tervaksinen,
  vävyn silmät saastuttaisi,
  mustuttais' ihanan muo'on:
  tuopa tulta tuohuksella,
  vahasella valkeaista!"
  Orjapiika pikkarainen,
  kylän pantu palkkalainen,
  toip' on tulta tuohuksella,
  vahasella valkeaista.
  Valkea savu vahainen,
  tuli kirkas tuohuksinen,
  valotti vävyltä silmät,
  kirkasti vävyltä kasvot.
  "Jo näen vävyni silmät:
  ei siniset, ei punaiset
  eikä vaatevalkeuiset;
  meren on vaahen valkeuiset,
  meren ruo'on ruskeuiset,
  meren kaislan kauneuiset.
  "Kylän poiat, kyyhkyläiset!
  Viekätte tätä vävyä
  isoimmille istuimille,
  ylimäisille sijoille,
  selin seineä sinistä,
  pä'in pöyteä punaista,
  kohin kutsuvierahia,
  rinnoin rahvahan remua!"
  Siitä Pohjolan emäntä
  syötti, juotti vierahia,
  syötti suin sulassa voissa,
  kourin kuorekokkaroissa
  noita kutsuvierahia,
  vävyänsä liiatenki.
  Olipa lohta luotasilla,
  sivulla sianlihoa,
  kupit kukkuraisillansa,
  va'it varpelaitehilla
  syöä kutsuvierahien
  ja vävysen liiatenki.
  Sanoi Pohjolan emäntä:
  "Oi sie piika pikkarainen!
  Tuop' on tuopilla olutta,
  kanna kaksikorvaisella
  noille kutsuvierahille,
  vävylleni liiatenki!"
  Tuop' on piika pikkarainen,
  raataja rahan-alainen,
  antoi tuopin totta tehä,
  viisivantehen vikoa,
  huuhtoa humalan parrat,
  vaahen parrat valkoella
  noilta kutsuvierahilta
  ja vävyltä liiatenki.
  Mitä nyt olut osasi,
  virkki viisivantehinen,
  kun oli luona laulajansa,
  kunnollinen kukkujansa?
  Olipa vanha Väinämöinen,
  virren ponsi polvu'inen,
  laaullisna laulajana,
  parahana taitajana.
  Ensin ottavi olutta,
  siitä tuon sanoiksi virkki:
  "Olukkainen, juomukkainen!
  Elä miestä jouten juota!
  Laita miehet laulamahan,
  kultasuut on kukkumahan!
  Isännät imehtelevät,
  emännät ajattelevat:
  joko on laulut lauennehet,
  ilokielet kirvonnehet,
  vai panin pahan oluen,
  juoksuttelin juoman kehnon,
  kun ei laula laulajamme,
  hyreksi hyvät runomme,
  kuku kultavierahamme,
  iloitse ilokäkemme?
  "Kukas tässä kukkunevi,
  kenpä kielin laulanevi
  näissä Pohjolan pioissa,
  Sariolan juomingissa?
  Eipä tässä lautsat laula,
  kun ei lautsan istujaiset,
  lattiat ei lausahtele,
  kun ei lattian kävijät;
  eikä ikkunat iloitse,
  kun ei ikkunan isännät,
  eikä pöykä pöyän ääret,
  kun ei pöyän äärelliset,
  ei ne reppänät remuile,
  kun ei reppänän alaiset."
  Oli lapsi lattialla,
  maitoparta pankon päässä.
  Lausui lapsi lattialta,
  poika pankolta pakisi:
  "En ole iso iältä,
  vahva varren kasvannolta,
  vaan kuitenki kaikitenki,
  jos ei muut lihavat laula,
  miehet paksummat pajaha,
  verevämmät vierettele,
  niin mä laulan, laiha poika,
  poika kuiva, kuikuttelen;
  laulan laihoilta lihoilta,
  kupehilta kuuttomilta
  tämän iltamme iloksi,
  päivän kuulun kunniaksi."
  Olipa ukko uunin päällä.
  Tuopa tuon sanoiksi virkki:
  "Ei ole lasten laululoista,
  kurjien kujerteloista:
  valehia lasten laulut,
  tyhjiä tytärten virret!
  Anna virsi viisahalle,
  laulu lautsan istujalle!"
  Silloin vanha Väinämöinen
  itse tuon sanoiksi virkki:
  "Onko tässä nuorisossa,
  koko suuressa su'ussa,
  ken panisi käen kätehen,
  ha'an toisehen hakahan
  ja saisi sanelemahan,
  laikahtaisi laulamahan
  päivän päätyvän iloksi,
  illan kuulun kunniaksi?"
  Sanoi ukko uunin päältä:
  "Ei ole tässä ennen kuultu,
  ei ole kuultu eikä nähty
  sinä ilmoisna ikänä
  parempata laulajata,
  tarkempata taitajata,
  kuin mitä minä kujerrin,
  lauleskelin lapsempana,
  laulelin lahen vesillä,
  kajahtelin kankahilla,
  kukkuelin kuusikoilla,
  sanelin salometsillä.
  "Ääni oli suuri ja sorea,
  säveleni sangen kaunis:
  se silloin jokena juoksi,
  vesivirtana vilisi,
  kulki kuin lyly lumella,
  purjelaiva lainehilla.
  Vaan en nyt sanoa saata,
  tuot' en tarkoin tunnekana,
  mikä sorti suuren äänen,
  äänen armahan alenti:
  ei se nyt jokena juokse,
  lainehina lailattele,
  on kuin karhi kannostossa,
  hangella havupetäjä,
  reki rannan hiekkasilla,
  vene kuivilla kivillä."
  Silloin vanha Väinämöinen
  itse tuon sanoiksi virkki:
  "Kun ei toista tullekana
  kerallani laulamahan,
  yksin lähtenen runoille,
  laikahtanen laulamahan:
  kun olen luotu laulajaksi,
  sattunut sanelijaksi,
  en kysy kylästä tietä,
  päätä virren vierahalta."
  Siitä vanha Väinämöinen,
  virren ponsi polvu'inen,
  istuihen ilon teolle,
  laulutyölle työntelihe,
  ilovirret vieressänsä,
  saatavillansa sanaset.
  Lauloi vanha Väinämöinen,
  sekä lauloi jotta taitoi:
  ei sanat sanoihin puutu,
  virret veisaten vähene;
  ennen kalliot kiviä,
  umpilammit lumpehia.
  Siinä lauloi Väinämöinen,
  pitkin iltoa iloitsi.
  Naiset kaikki naurusuulla,
  miehet mielellä hyvällä
  kuuntelivat, kummeksivat
  Väinämöisen väännätystä,
  kun oli kumma kuulijanki,
  ime ilmankin olijan.
  Sanoi vanha Väinämöinen,
  virkki virtensä lopulla:
  "Mitäpä minusta onpi
  laulajaksi, taitajaksi!
  En minä mitänä saata,
  en kuhunkana kykene.
  Oisi Luoja laulamassa,
  suin sulin sanelemassa!
  Luoja laulun lauleleisi,
  lauleleisi, taiteleisi.
  "Laulaisi meret mesiksi,
  meren hiekat hernehiksi,
  meren mullat maltahiksi,
  suoloiksi meren someret,
  lehot laajat leipämaiksi,
  ahovieret vehnämaiksi,
  mäet mämmikakkaroiksi,
  kalliot kananmuniksi.
  "Lauleleisi, taiteleisi,
  saneleisi, saatteleisi,
  laulaisi tähän talohon
  läävät täysi lähtemiä,
  kujat täysi kukkapäitä,
  ahot maion antajia,
  sata sarven kantajata,
  tuhat tuojoa utaren.
  "Lauleleisi, taiteleisi,
  saneleisi, saatteleisi
  isännille ilvesturkit,
  emännille verkaviitat,
  tyttärille ummiskengät,
  pojille punaiset paiat.
  "Annap' ainaki, Jumala,
  toisteki, totinen Luoja,
  näin näissä elettäväksi,
  toiste toimieltavaksi
  näissä Pohjolan pioissa,
  Sariolan juomingissa,
  oloset jokena juosta,
  me'et virtana vilata
  näissä Pohjolan tuvissa,
  Sariolan salvoksissa,
  jotta päivin lauleltaisi,
  illoin tehtäisi iloa
  iällä tämän isännän,
  elinajalla emännän!
  "Pankohon Jumala palkan,
  Luoja koston kostakohon
  isännälle pöyän päähän,
  emännällen aittahansa,
  pojillen apajaveelle,
  kangaspuihin tyttärille,
  jottei konsana katuisi,
  vuonna toisna voikahtaisi
  näitä pitkiä pitoja,
  suuren joukon juominkia!"

  Kahdeskolmatta runo

  Kun oli kyllin häitä juotu,
  pi'etty pitoja noita,
  häitä Pohjolan tuvilla,
  pitoja Pimentolassa,
  sanoi Pohjolan emäntä
  Ilmariselle, vävylle:
  "Mit' istut, isosukuinen,
  maan valio, valvattelet?
  Istutko ison hyvyyttä
  vai emonko armautta
  vaiko pirtin valkeutta,
  naimakansan kauneutta?
  "Et istu ison hyvyyttä,
  et emosen armautta
  etkä pirtin puhtautta,
  naimakansan kauneutta:
  istut impesi hyvyyttä,
  neien nuoren armautta,
  valvattisi valkeutta,
  kassapääsi kauneutta.
  "Sulho, viljon veljyeni!
  Vuotit viikon, vuota vielä!
  Ei ole valmis valvattisi,
  suorinut ikisopusi:
  puol' on päätä palmikolla,
  puoli palmikoitsematta.
  "Sulho, viljon veljyeni!
  Vuotit viikon, vuota vielä!
  Ei ole valmis valvattisi,
  suorinut ikisopusi:
  yks' on hiema hiemoitettu,
  toinen hiemoiteltavana.
  "Sulho, viljon veljyeni!
  Viikon vuotit, vuota vielä!
  Ei ole valmis valvattisi,
  suorinut ikisopusi:
  vast' on jalka kengitetty,
  toinen kengiteltävänä.
  "Sulho, viljon veljyeni!
  Viikon vuotit, vuota vielä!
  Ei ole valmis valvattisi,
  suorinut ikisopusi:
  käsi on toinen kinnastettu,
  toinen kinnasteltavana.
  "Sulho, viljon veljyeni!
  Viikon vuotit, et väsynyt:
  valmis on nyt valvattisi,
  suoriunut sorsasesi.
  "Mene jo myöten, myöty neiti,
  kanssa, kaupattu kananen!
  Jo nyt on liittosi likellä,
  kovin läsnä lähtöaika,
  kun on viejä vieressäsi,
  ottajaisesi ovilla:
  oro suitsia purevi,
  reki neittä vuottelevi.
  "Oltua rakas rahoihin,
  käpäs kättä antamahan,
  kiivas kihlan ottelohon,
  sormuksen sovittelohon,
  ole nyt rakas rekehen,
  kiivas kirjokorjasehen,
  käpäs käymähän kylähän
  sekä sievä lähtemähän!
  "Etpä äijän, nuori neiti,
  kahen puolesi katsellut,
  yli pääsi ymmärrellyt,
  jos te'it ka'utun kaupan,
  iän kaiken itkemisen,
  vuoet voikerrehtamisen,
  kun läksit isosi koista,
  siirryit syntymäsijoilta,
  luota ehtoisen emosi,
  kantajasi kartanoilta.
  "Mi oli sinun eleä
  näillä taattosi tiloilla!
  Kasvoit kukkana kujilla,
  ahomailla mansikkana.
  Nousit voille vuotehelta,
  maioille makoamasta,
  venymästä vehnäsille,
  pettäjäisille pehusta.
  Kun et voinut voita syöä,
  silpaisit sianlihoa.
  "Ei ollut huolta ollenkana,
  ajatusta aioinkana:
  annoit huolla honkasien,
  ajatella aiaksien,
  surra suolla suopetäjän,
  kangaskoivun kankahalla.
  Itse liehuit lehtyisenä,
  perhosena pyörähtelit,
  marjana emosi mailla,
  vaapukkana vainiolla.
  "Lähet nyt talosta tästä,
  menet toisehen talohon,
  toisehen emon alahan,
  perehesen vierahasen.
  Toisin siellä, toisin täällä,
  toisin toisessa talossa!
  Toisin siellä torvet soivat,
  toisin ukset ulvaisevat,
  toisin vierevät veräjät,
  sanovat saranarauat.
  "Et osaa ovissa käyä,
  veräjissä vieretellä
  talon tyttären tavalla;
  et tunne puhua tulta
  etkä liettä lämmitteä
  talon miehen mieltä myöten.
  "Niinkö luulit, neito nuori,
  niinkö tiesit jotta luulit,
  luulit yöksi lähteväsi,
  päivällä paloavasi?
  Etpä yöksi lähtenynnä,
  etkä yöksi, et kaheksi:
  jopa jou'uit viikommaksi,
  kuuksi päiväksi katosit,
  iäksi ison majoilta,
  elinajaksi emosi.
  Askelt' on piha pitempi,
  kynnys hirttä korkeampi
  sinun toiste tullessasi,
  kerran kertaellessasi."
  Neito parka huokaeli,
  huokaeli, henkäeli;
  suru syämelle panihe,
  vesi silmille vetihe.
  Itse tuon sanoiksi saatti:
  "Noinpa tiesin, noinpa luulin,
  noinpa arvelin ikäni,
  sanoin kaiken kasvinaian:
  et sä, neiti, neiti olle
  oman vanhemman varassa,
  oman taaton tanterilla,
  vanhan maammosi majoilla.
  Äskenpä olisit neiti
  miehelähän mennessäsi,
  kuin oisi jalka kynnyksellä,
  toinen korjassa kosijan:
  oisit päätäsi pitempi,
  korvallista korkeampi.
  "Tuota toivoin tuon ikäni,
  katsoin kaiken kasvinaian
  - vuotin kuin hyveä vuotta,
  katsoin kuin kesän tuloa.
  Jo nyt on toivoni toeksi,
  lähtöni lähemmä saanut;
  jop' on jalka kynnyksellä,
  toinen korjassa kosijan.
  Enkä tuota tunnekana,
  mikä muutti multa mielen:
  en lähe ilolla mielin
  enkä riemulla eriä
  tästä kullasta ko'ista,
  iän nuoren istumasta,
  näiltä kasvinkartanoilta,
  ison saamilta eloilta;
  lähen, hoikka, huolissani,
  ikävissäni eriän,
  kuin syksyisen yön sylihin,
  kevä'isen kierän päälle,
  jälen jäällä tuntumatta,
  jalan iskun iljangolla.
  "Miten lieki mieli muien,
  mieli muien morsianten?
  Tok' ei muut muretta tunne,
  kanna kaihoista syäntä,
  kuin kannan minä katala,
  kannan mustoa muretta,
  syäntä syen näköistä,
  huolta hiilenkarvallista.
  "Niin on mieli miekkoisien,
  autuaallisten ajatus,
  kuin keväinen päivännousu,
  kevätaamun aurinkoinen.
  Mitenpä minunki mieli,
  minun synkeä sisuni?
  On kuin laaka lammin ranta,
  kuin pimeä pilven ranta,
  kuin syksyinen yö pimeä,
  talvinen on päivä musta;
  viel' on mustempi sitäki,
  synkeämpi syksy-yötä."
  Olipa akka, askarvaimo,
  talon ainoinen asuja.
  Hänpä tuon sanoiksi virkki:
  "Kutti, kutti, neiti nuori!
  Etkö muista, kuin sanelin,
  sanelin saoinki kerroin:
  elä sulho'on ihastu,
  elä sulhon suumalohon,
  luota silmänluontehesen,
  katso jalkoihin jaloihin!
  Sulovasti suun pitävi,
  silmät luopi luopuisasti,
  vaikka lempo leukaluissa,
  surma suussansa asuisi.
  "Noinpa aina neittä neuvoin,
  orpanaistani opastin:
  kun tulevi suuret sulhot,
  suuret sulhot, maan kosijat,
  sinä vastahan sanele
  ja puhele puoleltasi,
  sanele sanalla tuolla,
  lausu tuolla lausehella:
  'Ei minusta ollekana,
  ollekana, lienekänä
  miniäksi vietävätä,
  orjaksi otettavata.
  Ei neiti minun näköinen
  osaa orjana eleä,
  muista ei mukihin mennä,
  olla aina alla kynsin.
  Toinen kun sanan sanoisi,
  minä kaksi vastoaisin;
  kun tulisi tukkahani,
  hairahtaisi hapsihini,
  tukastani tuivertaisin,
  hapsistani haivertaisin.'
  "Et sinä sitä totellut,
  et kuullut minun sanoa.
  Käeten kävit tulehen,
  tieten tervan keittehesen;
  riensihit revon rekehen,
  läksit karhun kantasille,
  revon reessänsä veteä,
  karhun kauas kannatella,
  ikiorjaksi isännän,
  aikaorjaksi anopin.
  "Läksit kouluhun kotoa,
  piinahan ison pihoilta.
  Kova on koulu käyäksesi,
  piina pitkä ollaksesi:
  siell' on ohjat ostettuna,
  varustettu vankirauat,
  ei ketänä muuta vasten,
  vasten on vaivaista sinua.
  "Kohta saat kokea, koito,
  kokea, kovaosainen,
  apen luista leukaluuta,
  anopin kivistä kieltä,
  ky'yn kylmiä sanoja,
  naon niskan-nakkeloita.
  "Kuules, neiti, kuin sanelen,
  kuin sanelen, kuin puhelen!
  Olit kukkana kotona,
  ilona ison pihoilla:
  iso kutsui kuutamaksi,
  emo päivänpaisteheksi,
  veikkosi vesivaloksi,
  siskosi siniveraksi.
  Menet toisehen talohon,
  vierahan emän alahan:
  ei vieras emosen verta,
  vaimo toinen tuojan verta!
  Harvoin vieras siivoin sinkui,
  harvoin oike'in opetti:
  appi haukkuvi havuiksi,
  anoppisi ahkioksi,
  kyty kynnysportahiksi,
  nato naisien pahoiksi.
  "Äsken sie hyvä olisit,
  äsken kerta kelpoaisit:
  utuna ulos menisit,
  savuna pihalle saisit,
  lehtisenä lenteleisit,
  kipunoina kiiättäisit.
  "Et ole lintu lentäjäksi
  etkä lehti liehujaksi,
  et kipuna kiitäjäksi,
  savu saajaksi pihalle.
  "Voi neiti, sisarueni!
  Jo nyt vaihoit, minkä vaihoit!
  Vaihoit armahan isosi
  appehen ani paha'an,
  vaihoit ehtoisen emosi
  anoppihin ankarahan!
  Vaihoit viljon veljyesi
  kyyttäniskahan kytyhyn,
  vaihoit siskosi siveän
  naljasilmähän natohon!
  Vaihoit liinavuotehesi
  nokisihin nuotioihin,
  vaihoit valkeat vetesi
  likaisihin lietehisin,
  vaihoit hiekkarantasesi
  mustihin muraperihin!
  Vaihoit armahat ahosi
  kanervikkokankahisin,
  vaihoit marjaiset mäkesi
  kaskikantoihin kovihin!
  "Niinkö luulit, neito nuori,
  niinkö, kasvava kananen:
  huolet loppui, työt väheni
  tämän illan istumilla,
  maata sinne vietäväsi,
  unille otettavasi?
  "Eip' on maata vieäkänä,
  unille otetakana:
  vasta valvoa pitävi,
  vasta huolta hoivatahan,
  ajatusta annetahan,
  pannahan pahoa mieltä.
  "Kunis huiskit hunnutoinna,
  sinis huiskit huoletoinna:
  kunis liikuit liinatoinna,
  liikuit liioitta suruitta.
  Äsken huntu huolta tuopi,
  palttina pahoa mieltä,
  liina liikoja suruja,
  pellava perättömiä.
  "Mikäs neitosen kotona!
  Niin neito ison kotona,
  kuin kuningas linnassansa,
  yhtä miekkoa vajoa.
  Toisin tuon miniä raukan!
  Niin miniä miehelässä,
  kuin vanki Venäehellä,
  yhtä vahtia vajoa.
  "Teki työtä työn ajalla,
  väänti hartian väellä,
  hipiä hi'en väessä,
  otsa vaahen valkeassa.
  Kun tulevi toinen aika,
  niin tulehen tuomitahan,
  ajetahan ahjoksehen,
  sen kätehen käsketähän.
  "Piteä hänen pitäisi,
  piteä, piloisen piian,
  lohen mieli, kiiskin kieli,
  lammin ahvenen ajatus,
  suu sären, salakan vatsa,
  meriteiren tieto saa'a.
  "Eipä tieä yksikänä,
  ymmärrä yheksänkänä
  emon tuomista tytöistä,
  vanhempansa vaalimista,
  mistä syöjä syntynevi,
  kaluaja kasvanevi,
  lihan syöjä, luun purija,
  tukan tuulelle jakaja,
  hapsien hajottelija,
  ahavalle anneksija.
  "Itke, itke, neiti nuori!
  Kun itket, hyvinkin itke!
  Itke kourin kyynelesi,
  kahmaloin haluvetesi,
  pisaret ison pihoille,
  lammit taaton lattioille,
  itke tulville tupanen,
  siltalauat lainehille!
  Kun et itke itkettäissä,
  itket toiste tullessasi,
  kun tulet ison kotihin,
  kun löyät isosi vanhan
  saunahan savuttunehen
  kuiva vasta kainalossa.
  "Itke, itke, neiti nuori!
  Kun itket, hyvinkin itke!
  Kun et itke itkettäissä,
  itket toiste tullessasi,
  kun tulet emon kotihin,
  kun löyät emosi vanhan
  läävähän läkähtynehen,
  kuollehen kupo sylihin.
  "Itke, itke, neiti nuori!
  Kun itket, hyvinkin itke!
  Kun et itke itkettäissä,
  itket toiste tullessasi,
  kun tulet tähän kotihin,
  löyät veikkosi verevän
  kujahan kukistunehen,
  kartanolle kaatunehen.
  "Itke, itke, neiti nuori!
  Kun itket, hyvinkin itke!
  Kun et itke itkettäissä,
  itket toiste tullessasi,
  kun tulet tähän talohon,
  löyät siskosi siveän
  sotkutielle sortunehen
  vanha karttu kainalossa."
  Neito parka huokaeli,
  huokaeli, henkäeli.
  Itse loihen itkemähän,
  vierähti vetistämähän.
  Itki kourin kyyneleitä,
  kahmaloin haluvesiä
  ison pestyille pihoille,
  lammit taaton lattialle.
  Siitä tuon sanoiksi virkki,
  itse lausui ja pakisi:
  "Hoi sisaret, sirkkuseni,
  entiset ikätoverit,
  kaikki kasvinkumppalini!
  Kuulkottenpa, kuin sanelen!
  En nyt tuota tunnekana,
  mikä lienehe minulle
  iskennä tämän ikävän,
  tämän huolen hoivannunna,
  tämän kaihon kantanunna,
  murehen mukaellunna.
  "Toisin tiesin, toisin luulin,
  toisin toivotin ikäni:
  käkesin käkenä käyä,
  kukahella kukkuroilla
  näille päivin päästyäni,
  näille tuumin tultuani.
  Enpä nyt käkenä käyne,
  kukahelle kukkuroilla:
  olen kuin alli aallokossa,
  tavi laajalla lahella
  uiessa vilua vettä,
  vettä jäistä järkyttäissä.
  "Voi isoni, voi emoni,
  voi on valtavanhempani!
  Minnekä minua loitte,
  kunne kannoitte katalan
  nämät itkut itkemähän,
  nämät kaihot kantamahan,
  nämät huolet huolimahan
  ja surut sureksimahan?
  "Mahoit ennen, maammo rukka,
  mahoit, kaunis kantajani,
  armas maion-antajani,
  ihana imettäjäni,
  kapaloia kantosia,
  pestä pieniä kiviä,
  kuin pesit tätä tytärtä,
  kapalojit kaunoistasi
  näille suurille suruille,
  ape'ille miel'aloille!
  "Moni muualla sanovi,
  usea ajattelevi:
  ei ole huolta hurnakolla,
  ajatusta aioinkana.
  Elkätte, hyvät imeiset,
  elkätte sitä sanoko!
  Enemp' on minulla huolta,
  kuin on koskessa kiviä,
  pajuja pahalla maalla,
  kanervia kankahalla.
  Hepo ei jaksaisi veteä,
  rautakisko kingotella
  ilman luokin lekkumatta,
  vempelen värisemättä
  noita, hoikan, huoliani,
  mustia mure'itani."
  Lauloi lapsi lattialta,
  kasvavainen karsinasta:
  "Mitä neien itkemistä,
  suuresti sureksimista!
  Anna huolia hevosen,
  murehtia mustan ruunan,
  rautasuisen surkutella,
  suuripäisen päivitellä!
  Hevosell' on pää parempi,
  pää parempi, luu lujempi,
  kaulan kaari kantavampi,
  koko ruumis runsahampi.
  "Ei ole itettäviä,
  suuresti surettavia.
  Ei sinua suolle vieä,
  ojavarrellen oteta:
  vievät viljamättähältä,
  vievät vielä viljemmälle;
  ottavat oluttuvilta,
  ottavat oluemmille.
  "Kun katsot kupehellesi,
  oikealle puolellesi,
  onpa sulho suojassasi,
  mies verevä vieressäsi!
  Hyvä mies, hyvä hevonen,
  talon kanta kaikenlainen;
  pyyhyet pyräjämässä,
  vempelellä vieremässä,
  rastahat iloitsemassa,
  rahkehilla laulamassa;
  kuusi kullaista käkeä
  änkilöillä lekkumassa,
  seitsemän siniotusta
  reen kokalla kukkumassa.
  "Ellös olko milläkänä,
  emon tuoma, tuollakana!
  Et panna pahenemahan,
  pannahan paranemahan,
  miehen kyntäjän kylelle,
  vakoajan vaipan alle,
  leivän saajan leuan alle,
  kalan saajan kainalohon,
  hirven hiihtäjän hikehen,
  karhun saajan saunasehen.
  "Miehen sait mitä jaloimman,
  urohia uhke'imman:
  ei sen jouset jouten olle,
  viinet vaarnoilla venyne;
  koirat ei ne koissa maanne,
  pennut pehkuilla levänne.
  "Kolmasti tänä keväinä
  aivan aika-huomenessa
  nousi nuotiotulelta,
  havasi havusijalta;
  kolmasti tänä keväinä
  kaste on silmille karisnut,
  havut päänsä harjaellut,
  varvat vartalon sukinut.
  "Mies on joukon jou'uttaja,
  uros karjan kasvattaja.
  Onpa tällä sulhollamme
  korvet koivin kulkevia,
  särkät säärin juoksevia,
  noropohjan noutavia:
  sata on sarven kantajata,
  tuhat tuojoa utaren;
  aumoja joka aholla,
  purnuja joka purolla,
  lepikköiset leipämaina,
  ojavieret ohramaina,
  karivieret kauramaina,
  vesivieret vehnämaina,
  kaikki rauniot rahoina,
  kivet pienet penninkinä."

  Kolmaskolmatta runo

  Nyt on neiti neuvominen,
  morsian opastaminen.
  Kenpä neien neuvojaksi,
  impyen opastajaksi?
  Osmotar, oleva vaimo,
  Kalevatar, kaunis impi,
  hänpä neittä neuvomahan,
  orpoa opastamahan,
  miten olla mielevänä,
  kuten kuuluna asua,
  mielevänä miehelässä,
  kuuluna anoppelassa.
  Saneli sanoilla noilla,
  lausui noilla lausehilla:
  "Morsian, sisarueni,
  kapulehti, lempyeni!
  Kuules, kuin minä sanelen,
  kielin toisin kertoelen!
  "Lähet jo, kukka, kulkemahan,
  mansikka, matelemahan,
  verannukka, vieremähän,
  sametti, samoamahan
  tästä kuulusta ko'ista,
  kaunihista kartanosta;
  tulet toisehen talohon,
  perehesen vierahasen.
  Toisin toisessa talossa,
  muiten muissa vierahissa:
  ajatellen astuminen,
  tuumitellen toimiminen;
  ei kuin taaton tanterella,
  oman maammon manterella,
  laksoloissa laulaminen,
  kujilla kukahtaminen.
  "Kun lähet talosta tästä,
  muista kaikki muut kalusi,
  ne kolme kotihin heitä:
  päivän-päälliset unoset,
  emon armahan sanaset,
  joka kirnun pettäjäiset!
  "Kaikki muista muuttelosi
  - unikonttisi unoha
  kotoisille tyttärille,
  kotiuunin korvaselle!
  Laulut heitä lautsan päähän,
  ilovirret ikkunoille,
  tyttöys tyvelle vastan,
  huimuus hurstin hulpiloille,
  pankolle pahat tapasi,
  laiskuutesi lattialle!
  Tahikka kaasolle taritse,
  työnnä kaason kainalohon,
  kaason vieä vitsikkohon,
  kantoa kanervikkohon!
  "Tapa on uusi ottaminen,
  entinen unohtaminen:
  taattoarmo heittäminen,
  appiarmo ottaminen,
  alemma kumartaminen,
  hyvä lause lahjominen.
  "Tapa on uusi ottaminen,
  entinen unohtaminen:
  maammoarmo heittäminen,
  anopp'armo ottaminen,
  alemma kumartaminen,
  hyvä lause lahjominen.
  "Tapa on uusi ottaminen,
  entinen unohtaminen:
  veliarmo heittäminen,
  kytyarmo ottaminen,
  alemma kumartaminen,
  hyvä lause lahjominen.
  "Tapa on uusi ottaminen,
  entinen unohtaminen:
  sisararmo heittäminen,
  natoarmo ottaminen,
  alemma kumartaminen,
  hyvä lause lahjominen.
  "Ellöspä sinä ikänä,
  kuuna kullan valkeana
  tavatoin talohon menkö,
  miehuetoin miehelähän!
  Tapoja talo kysyvi,
  tapoja talo hyväki,
  mies on mieltä koittelevi,
  mies mieltä ani paraski;
  äsken tarkka tarvitahan,
  jos talo epätapainen,
  ja vakainen vaaitahan,
  jos on mies epäpätöinen.
  "Jos ukko susi supussa,
  akka karhu karsinassa,
  kyty kyinä kynnyksellä,
  nato nauloina pihalla,
  sama on arvo antaminen:
  alemma kumartaminen,
  kuin ennen emosi luona,
  oman taattosi tuvilla
  taattoa kumartaminen,
  maammoasi arvominen.
  "Piteä sinun pitävi
  pää tarkka, tanea mieli,
  aina ankara ajatus,
  ymmärrys yhentasainen,
  iltasella silmät virkut
  valkeata vaalimahan,
  aamusella korvat tarkat
  kukon ääntä kuulemahan.
  Konsa kukko kerran lauloi,
  viel' ei toista virkkanunna,
  silloin nuorten nousuaika,
  vanhojen lepu'uaika.
  "Kun ei kukko laulakana,
  ei äännä isännän lintu,
  piä kuuta kukkonasi,
  otavaista oppinasi!
  Käyös ulkona use'in,
  käyös kuuta katsomassa,
  otavaista oppimassa,
  tähtiä tähyämässä!
  "Konsa oike'in otava,
  sarvet suorahan suvehen,
  pursto perin pohjasehen,
  silloin aikasi sinulla
  nousta luota nuoren sulhon,
  saa'a viereltä verevän,
  saa'a tulta tuhkasista,
  valkeata vakkasesta,
  tuli puikkohon puhua
  lienosti levittämättä.
  "Kun ei tulta tuhkasissa,
  valkeata vakkasessa,
  kutkuttele kullaltasi,
  katkuttele kaunoltasi:
  'Anna tulta, armaiseni,
  valkeata, marjaseni!'
  "Saat sa piitä pikkaraisen,
  tauloa taki vähäisen:
  iske tuli tuikahuta,
  päre pihtihin viritä,
  lähe läävä läänimähän,
  raavahat ravitsemahan!
  Ammovi anopin lehmä,
  hirnuvi apen hevonen,
  ky'yn lehmä kytkäisevi,
  naukuvi naon vasikka
  heinän hienon heittäjäistä,
  apilan ojentajaista.
  "Käy kujaset kuurullasi,
  läävät länkämöisilläsi,
  syötä lehmät leyhkeästi,
  lammaskarja lauhkeasti!
  Olet lehmille ojenna,
  juomat vaivaisten vasoille,
  varsoille valitut korret,
  karitsoille hienot heinät!
  Eläkä sioille singu,
  elä potki porsahia:
  kanna kaukalo sioille,
  purtilonsa porsahille!
  "Elä läävässä lepeä,
  lamo lammaskarsinassa!
  Kun olet läävän lääninynnä,
  katsonunna karjan kaiken,
  jo jou'u takaisin tuolta,
  tule tuiskuna tupahan!
  Siell' on lapsi itkemässä,
  pieni peitetten sisässä,
  eikä lausu lapsi rukka,
  saata kieletöin sanoa,
  onko vilu taikka nälkä
  tahi muu tapahtumainen,
  ennenkuin tulevi tuttu,
  kuulevi emonsa äänen.
  "Vaan tupahan tullessasi
  tule neljänä tupahan:
  vesikappanen käessä,
  lehtiluuta kainalossa,
  tulitikku hampahiss
  - itse ollet neljäntenä.
  "Ala sillat siivoella,
  lautalattiat la'aista:
  visko vettä lattialle,
  elä visko lapsen päälle!
  Nähnet lapsen lattialla,
  jos kohta kälynki lapsi:
  nosta lapsi lautsaselle,
  pese silmät, pää silitä,
  anna leipeä kätehen,
  vuole voita leivän päälle!
  Kun ei leipeä talossa,
  anna lastunen kätehen!
  "Kun saat pöytien pesohon
  viikon päästä viimeistäki,
  pese pöyät, laiat muista,
  jalkoja elä unoha!
  Lautsaset vesin valele,
  seinät siivin siivoele,
  lautsat kaikki laitoinensa,
  seinät pitkin juomuinensa!
  "Mi on pöyällä pölyä,
  mi tomua ikkunoilla,
  nepä siivellä sipaise,
  vetäise vesitukolla,
  etteipä tomu tomaha,
  pöly kattohon pölähä!
  "Karista katosta karstat,
  noet nuoho kiukahasta,
  piä patsas muistossasi
  eläkä orsia unoha,
  että tuntuisi tuvaksi,
  asunnoksi arvattaisi!
  "Kuules, neiti, kuin sanelen,
  kuin sanelen, kuin puhelen!
  Elä suihki sutsunatta
  eläkä räämi rätsinättä,
  elä liiku liinasetta,
  elä kengättä kehaja!
  Tuosta sulho suuttuneisi,
  mies nuori nuristuneisi.
  "Noita sie kovin varaja
  pihlajaisia pihalla!
  Pyhät on pihlajat pihalla,
  pyhät oksat pihlajissa,
  pyhät lehvät oksasilla,
  marjaset sitäi pyhemmät,
  joilla neittä neuvotahan,
  orpoa opetetahan
  nuoren miehen mieltä myöten,
  sulhosen syäntä myöten.
  "Piä herkät hiiren korvat,
  terävät jalat jäniksen!
  Niska nuori notkuttele,
  kaula kaunis kaarruttele
  kuni kasvava kataja
  tahi tuore tuomen latva!
  "Valvoa sinun pitävi,
  aina valvoa, varoa,
  ettet pyri pyllyllesi,
  pankon päähän pitkällesi
  etkä vaivu vaattehille,
  veteleite vuotehelle!
  "Kyty kynnöltä tulevi,
  appi aitojen panolta,
  urohosi ulkotöiltä,
  kaunosi kasen ajolta:
  vieminen vesiropehut,
  käsipyyhe kantaminen,
  alaha kumartaminen,
  mielilause lausuminen.
  "Anopp' aitasta tulevi
  jauhovakka kainalossa:
  juokse vastahan pihalle,
  alaha kumarteleite,
  pyyä vakka kainalosta
  tuo tupahan vieäksesi!
  "Kun et arvata osanne,
  itsestäsi ymmärrellä,
  kulle työlle työntyminen,
  toimelle rupeaminen,
  niin taho akalta tietä:
  'Oi armas anoppiseni!
  Kuinka tässä työt tehä'än,
  askarehet arvatahan?'
  "Akka varsin vastoavi,
  anoppi sanan sanovi:
  'Noinpa tässä työt tehä'än,
  askarehet arvatahan:
  survotahan, jauhetahan,
  kivenpuussa kiikutahan,
  vielä vettä kannetahan,
  taikinat alustetahan,
  halot tuoahan tupahan
  pätsin lämmitä-panoksi;
  siitä leivät leivotahan,
  kakut paksut paistetahan,
  astiat virutetahan,
  hulikkaiset huuhotahan.'
  "Kun kuulit akalta työsi,
  anopilta askarehet,
  ota kuivehet kiveltä,
  kiirehi kivitupahan!
  Sitte sinne saatuasi,
  tultua kivitupahan
  elä kuku kulkullasi,
  kalju kaulavarrellasi:
  kukkuos kiven kamulla,
  lapattaisen laulamalla!
  Eläkä ähkeä isosti,
  kivenpuussa puhkaele,
  ettei appi arveleisi,
  anoppi ajatteleisi
  ä'issäsi ähkeävän,
  syämissäsi sysivän!
  "Seulo jauhot siepottele,
  kanna kannella tupahan!
  Leivo leivät leppeästi,
  vastoa ani visusti,
  jottei paikoin jauhot jäisi,
  toisin selkeät seokset!
  "Näet korvon kallellansa:
  ota korvonen olalle,
  vesikappa kainalohon,
  ala astua ve'elle;
  kanna korvo kaunihisti,
  kuleta korennon päässä!
  Tule tuulena takaisin,
  astuos ahavan lailla,
  viikon veellä viipymättä,
  kaivolle katoamatta,
  ettei appi arveleisi,
  anoppi ajatteleisi
  kuvoasi katselevan,
  itseäs' ihastelevan,
  verevyyttäsi vetehen,
  kauneutta kaivosehen!
  "Menet pitkälle pinolle,
  halkosien suollantahan:
  elä halkoa hyleksi,
  ota halko haapainenki!
  Heitä halko hiljallensa,
  kovasti kolajamatta,
  taikka appi arveleisi,
  anoppi ajatteleisi
  vihoissasi viskelevän,
  kiukuissa kolistelevan.
  "Kun sa astut aittasehen,
  lähet jauhon nouantahan,
  elä aittahan asetu,
  viivy viikon aittatiellä,
  taikka appi arvelevi,
  anoppi ajattelevi
  jauhoja jakelevasi,
  antavan kylän akoille.
  "Lähet astian pesohon,
  hulikkojen huuhtelohon:
  pese kannut korvinensa,
  tuopit uurtehuisinensa!
  Maljat huuho - muista laiat,
  lusikkaiset - muista varret!
  "Lusikat piä lu'ussa,
  astiasi arvelussa,
  ettei koirat kollottele,
  kasit noita kannattele,
  linnut liioin liikuttele,
  lapset laittele levälle!
  Kyll' on lapsia kylässä,
  paljo päitä pienoisia,
  jotka kannut kanteleisi,
  lusikat levitteleisi.
  "Iltasaunan saapuessa
  veet vetele, vastat kanna,
  hauo vastat valmihiksi
  saunahan savuttomahan
  ilman viikon viipymättä,
  saunahan katoamatta,
  taikka appi arveleisi,
  anoppi ajatteleisi
  saunan lauoilla lamovan,
  penkin päässä piehtaroivan.
  "Kun tulet tupahan tuolta,
  käske appi kylpemähän:
  'Oi on armas appiseni!
  Jo on sauna joutununna,
  veet ve'etty, vastat saatu,
  kaikki lautaset la'aistu;
  mene, kylve kyllältäsi,
  valeleite vallaltasi!
  Itse lienen löylyn lyöjä,
  alla lautojen asunen.'
  "Kun tulevi kehruuaika,
  kankahan ku'onta-aika,
  käy elä kynsiä kylästä,
  oppia ojan takoa,
  tointa toisesta talosta,
  pirran piitä vierahalta!
  "Itse langat kehräele,
  omin hyppysin kutehet,
  langat laita lievempäiset,
  rihmat aina kierempäiset!
  Keri kiinteä keränen,
  viipsinpuulle viskaele,
  suvakolle suorittele,
  kani siitä kangaspuille!
  Iske pirta piukkeasti,
  nosta niiet notkeasti,
  ku'o sarkakauhtanaiset,
  hanki villaiset hamoset
  yhen villan kylkyestä,
  talvilampahan takuista,
  karvoista kevätkaritsan,
  kesäuuhen untuvista!
  "Kuules siitä, kuin sanelen,
  vielä kerran kertoelen!
  Keitä ohraiset oluet,
  makujuomat maltahiset
  yhen ohrasen jyvästä,
  puolen puun on poltakselta!
  "Kun sa ohria imellät,
  ma'ustelet maltahia,
  elä koukulla kohenna,
  kärryksellä käännyttele:
  aina kourilla kohenna,
  kämmenillä käännyttele!
  Käypä saunassa use'in,
  elä anna iun paheta,
  kissan istua ituja,
  kasin maata maltahia!
  Eläkä sure susia,
  pelkeä metsän petoja
  saunahan samotessasi,
  kesken yötä käyessäsi!
  "Kun konsa tulevi vieras,
  ellös vierasta vihatko!
  Ainapa hyvä talonen
  piti vierahan varoja,
  liikoja lihamuruja,
  kaunihia kakkaroita.
  "Käske vieras istumahan,
  lausuttele laaskavasti:
  syötä vierasta sanoilla,
  kunnes keitto kerkeävi!
  "Taas kun lähtevi talosta,
  jäähyväiset jättelevi,
  ellös viekö vierastasi
  ulkopuolelle ovea:
  tuosta sulho suuttuneisi,
  kaunosi kamaltuneisi.
  "Kun kerran halu tulevi
  käyä itsesi kylässä,
  kysytellen käy kylässä,
  lausutellen vierahissa!
  Sitte siellä ollessasi
  piä taitavat tarinat;
  elä sie kotia moiti,
  alenna anoppiasi!
  "Kysyvät kylän miniät
  tahi muut kyläiset naiset:
  'Antoiko anoppi voita
  kuin ennen emo kotona?'
  Ellös konsana sanoko:
  'Ei anna anoppi voita.'
  Sano aina annettavan,
  kapustalla kannettavan,
  jos kerran kesässä saanet,
  senki toisentalvellista!
  "Kuules vielä, kuin sanelen,
  kerran toisen kertoelen!
  Kun menet talosta tästä,
  tulet toisehen talohon,
  emoa elä unoha,
  masentele maammoasi!
  Emopa sinun elätti,
  imetti ihanat rinnat
  ihanasta itsestänsä,
  valkeasta varrestansa;
  monet yöt unetta vietti,
  monet atriat unohti
  tuuitellessa sinua,
  vaaliessa pienoistansa.
  "Ken emon unohtanevi,
  maammonsa masentanevi,
  elköhön Manalle menkö,
  hyvän tunnon Tuonelahan!
  Manalassa on makso tuhma,
  kova kosto Tuonelassa
  emonsa unohtajalle,
  maammonsa masentajalle.
  Tuonen tyttäret toruvat,
  Manan neiet riitelevät:
  'Kuinka sie emon unohit,
  oman maammosi masensit?
  Emo on nähnyt suuren vaivan,
  kantaja kovan kokenut
  saunamaassa maatessansa,
  olkiloilla ollessansa,
  synnytellessä sinua,
  katalaista kantaessa.'"
  Olipa akka lattialla,
  akka vanha, vaippa päällä,
  kylän kynnysten kävijä,
  mieron teien tietelijä.
  Hänpä tuon sanoiksi virkki,
  itse lausui ja lateli:
  "Kukko lauloi kullallensa,
  kanan lapsi kaunollensa,
  varis lauloi vaahtokuulla,
  kevätkuulla keikutteli.
  Minun lauloa pitäisi,
  heiän olla laulamatta:
  heill' on kultansa kotona,
  aina luona armahansa;
  minä kullatoin, ko'itoin,
  ajan kaiken armahatoin.
  "Kuules, sisko, kuin sanelen!
  Kun menetki miehelähän,
  elä noua miehen mieltä,
  kuin minä poloinen nouin
  miehen mieltä, kiurun kieltä,
  suuren sulhoni syäntä!
  "Olin kukka ollessani,
  kasvaessani kanerva,
  vesa nuori noustessani,
  ympynen yletessäni,
  mesimarja mainittaissa,
  kulta kuiskuteltaessa,
  tavi taattoni pihoilla,
  lakla maammon lattioilla,
  vesilintu veikon luona,
  sirkkunen sisaren luona.
  Kävin kukkana kujilla,
  vaapukkana vainiolla,
  hersuin hiekkarantasilla,
  keikuin kukkakunnahilla;
  laulelin jokaisen lakson,
  joka kummun kukkuelin,
  lehot leikkiä pitelin,
  ahot ainoista iloa.
  "Suu veti revon ritahan,
  kieli kärpän lautasehen,
  mieli neien miehelähän,
  tapa toisehen talohon.
  Niinpä neiti luotunaki,
  tytär tuuiteltunaki
  - miniäksi miehelähän,
  orjaksi anoppelahan.
  "Jou'uin, marja, muille maille,
  tuomi, toisille vesille,
  jou'uin, puola, purtavaksi,
  mansikka, manattavaksi.
  Joka puu puri minua,
  joka leppä leikkaeli,
  joka koivu koiskaeli,
  joka haapa haukkaeli.
  "Naitihin ma miehelähän,
  vietihin anoppelahan.
  Sanottihin siell' olevan,
  neittä sinne naitaessa,
  kuusi kuusista tupoa,
  kaksin kerroin kammaria,
  ahovieret aittamaina,
  kujavieret kukkamaina,
  ojavieret ohramaina,
  kangasvieret kauramaina,
  purnut puitua eloa,
  toiset purnut puitavia,
  sata saatuja rahoja,
  sata toinen saatavia.
  "Sainpa, tuhma, tulleheksi,
  kälkö, kättä lyöneheksi:
  tupa oli kuuella tuella,
  seitsemällä seipähällä,
  ahot täynnä armotuutta,
  lehot täynnä lemmetyyttä,
  kujat, kurjan, huoliani,
  metsät mieliä pahoja,
  purnut puitua vihoa,
  toiset purnut puimatointa,
  sata saatuja sanoja,
  sata toinen saatavia.
  "En mä tuostana totellut,
  ko'in kuuluna asua.
  Tuolla toivoin kunniata,
  tuolla lempeä tavoitin,
  tulen tuomalla tupahan,
  pään päretten poimennalla
  - pieksin otsani ovehen,
  pääni pihtipuolisehen:
  oven suuss' on ouot silmät,
  kaihat silmät karsinassa,
  kierot keskilattialla,
  perässä perivihaiset;
  tuli suusta tuikahuvi,
  kekälehet kielen alta,
  ilkeän isännän suusta,
  alta kielen armottoman.
  "En mä tuostana totellut,
  ko'in kuitenkin eleä,
  olla aina alla armon
  sekä nöyrä neuvottava;
  hyppäsin jänön jaloilla,
  kävin kärpän kämmenillä,
  panin turkan myöhän maata,
  nousin vaivaisen varahin.
  Saanut en, kurja, kunniata,
  leino, lempeä tavannut,
  vaikka vuoret vierettäisin,
  kalliot kaha panisin.
  "Suotta survoin suuret jauhot,
  kiusan karkeat karistin
  syöä ankaran anopin,
  tulikulkun kuiskaella
  päässä pitkän pintapöyän
  kultalaiasta kupista.
  Itse söin, miniä raukka,
  apoin jauhoja kiveltä,
  liesipankko pöytänäni,
  kapusta lusikkanani.
  "Use'in minä utuinen
  miniänä miehelässä
  kannoin suolta sammalia,
  noita leivoin leiväkseni,
  vettä kaivosta kapalla,
  tuota ryypin ryypykseni.
  Sini söin kaloja, kalki,
  sini, koito, kuorehia,
  kuni notkuin nuottapuilla,
  keikuin keskellä venettä;
  en saanut sitä kaloa
  anoppini antamasta,
  joka päiväksi päteisi,
  kerraksensa kelpoaisi.
  "Kesät kontuja keräsin,
  talvet väännin taikon vartta,
  niinkuin muinenki kasakka
  eli orja, palkkalainen.
  Ainapa anoppelassa
  tuo minulle työnnettihin
  riihestä rive'in riusa,
  saunasta jyke'in loukku,
  rannalta rave'in karttu,
  suurin taikko tanhuasta.
  Ei uskottu uupuvani,
  ei varattu vaipuvani,
  vaikka uupuivat urohot,
  vaipuivat hevosen varsat.
  "Niin minä, piloinen piika,
  te'in työtä työn ajalla,
  väännin hartion väellä.
  Annas tulla toisen aian:
  jo tulehen tuomittihin,
  sen kätehen käskettihin.
  "Suotta soimat nostettihin,
  kiusan kielet kannettihin
  päälle mun hyvän tapani,
  päälle kuulun kunniani;
  sanat päälleni satoivat,
  puhe'et putoelivat
  kuin tuimat tulikipunat
  tahi rautaiset rakehet.
  "En mä tuostana epäillyt,
  oisin eeskipäin elellyt
  akan ankaran apuna,
  tulikulkun kumppalina;
  vaan sepä paha panihe,
  sepä suurenti suruni,
  kun sulho sueksi muuttui,
  kauno karhuksi rupesi,
  kylin söi, selin makasi,
  selin työnsä toimitteli.
  "Tuota itkin itsekseni,
  ajattelin aitassani.
  Muistin muita päiviäni,
  entistä elantoani
  ison pitkillä pihoilla,
  emon kaunon kartanolla.
  "Sain tuosta sanelemahan,
  itse virkin, vierettelin:
  'Osasi minun emoni,
  osasi omenan saa'a,
  taisi taimen kasvatella,
  ei osannut istutella:
  istutti ihanan taimen
  ilke'ille istumille,
  pani paikoille pahoille,
  koivun juurille koville,
  iäksensä itkemähän,
  kuuksensa kujertamahan.
  'Oisipa minussa ollut
  paikoille paremmillenki,
  pitemmillenki pihoille,
  laajemmille lattioille,
  paremmanki varren vasta,
  verevämmän miehen verta.
  Puutuin tuohon pulluksehen,
  tartuin tuohon talluksehen:
  varikselt' on varren saanut,
  korpilta nenän kopannut,
  suunsa syövältä suelta,
  koko muo'on kontiolta.
  'Oisinpa mokoman saanut
  mäellenki mentyäni:
  saanut tieltä tervaskannon,
  leppäpökkelön lehosta,
  pannut turvan turpehesta,
  parran naavoista pahoista,
  suun kivestä, pään savesta,
  silmät kuumista sysistä,
  koivun pahkat korviksensa,
  raian haarukan jaloiksi.'
  "Senpä lauloin laitoissani,
  huokaelin huolissani.
  Sattui kauno kuulemahan,
  seinuksella seisomahan!
  Niin kun tuo tulevi tuolta,
  astui aitan portahalle,
  jo ma tuon tulosta tunsin,
  astunnasta arvaelin:
  tukka tuiski tuulettaki,
  hivus viskoi viimattaki;
  ikenet oli irvellänsä,
  silmät kiljan kaljallansa,
  väätty pihlaja piossa,
  käätty karttu kainalossa,
  jolla lyöä lykkeävi,
  kohti päätä kolkkoavi.
  "Annas siitä illan tulla!
  Kun meni makoamahan,
  otti vitsan vierehensä,
  nahkaruoskan naulaltansa,
  ei ketänä muuta vasten,
  vasten vaivaista minua.
  "Meninpä minäki itse
  illalla makoamahan,
  sulhon vierehen venähyin;
  laski sulho vierehensä
  - antoi kyllin kyynäspäätä,
  viljalta vihaista kättä,
  paljo paksuja pajuja,
  mursunluista ruoskan vartta.
  "Nousin kylmältä kyleltä,
  viluiselta vuotehelta.
  Sulho suorihe jälestä,
  ulos uksesta uhitti!
  Käsi käypi tukkahani,
  haparoivi hapsihini,
  tukat tuulelle jakeli,
  ahavalle anneksivi...
  "Mikäs neuvoksi minulle,
  mikä neuvon antajaksi?
  Teräksestä kengät teetin,
  paulat vaskesta panetin,
  joilla seisoin seinävieret,
  kuuntelin kujan perukset,
  kunnes viihtyisi vihainen,
  asettuisi ankarainen.
  Eikä viihy viimeinkänä,
  ei asetu aioinkana!
  "Vilu viimeinki tulevi
  vihattuna vierressäni,
  seinävieret seistessäni,
  ollessa oven takana.
  Arvelin, ajattelime:
  ei minusta lienekänä
  viikoista vihanpitoa,
  kaukaista ylenkatsetta
  tässä lemmon leisiossa,
  pirujen pesäsijassa.
  "Heitin hempeät tupaset,
  armahat asuinmajani,
  läksin, vieno, vieremähän.
  Vierin soita, vierin maita,
  vierin ventoja vesiä;
  vierin veikon pellon päähän
  siinä kukkui kuivat kuuset,
  lauloi lakkapäät petäjät,
  kaikki vaakkuivat varikset,
  harakat hakahtelivat:
  'Ei täällä sinun kotisi
  eikä synnyntäsijasi!'
  "En mä tuotana totellut,
  vierin veikkoni piha'an.
  Jo mulle veräjät virkki,
  kaikki vainiot valitti:
  'Mitäpä tulet kotihin,
  kuta, kurja, kuulemahan?
  Jo ammoin isosi kuoli,
  kaatui kaunis kantajasi;
  veikko sull' on ventovieras,
  veikon nainen kuin venakko.'
  "En mä tuotana totellut,
  menin mie toki tupahan.
  Annoin kättä kääkäselle:
  kylmä kääkä kättä vasten.
  "Tultua tupahan tuosta
  oven suuhun seisotaime.
  Korea kotoinen nainen:
  ei tule likistämähän,
  käy ei kättä antamahan;
  korea minä itseki:
  en mene likistämähän,
  käy en kättä antamahan.
  Pistän kättä kiukahalle:
  kivet kylmät kiukahassa;
  käännän kättä hiilokselle:
  hiilet kylmät hiiloksessa.
  "Veikko lautsalla lamovi,
  päässä pankon pöllöttävi,
  syli syttä hartioilla,
  vaaksa muulla vartalolla,
  kyynärä kyventä päässä,
  kortteli kovaa nokea.
  "Kysyi veikko vierahalta,
  tutkaeli tullehelta:
  'Mistä vieras veen takoa?'
  Minä vainen vastaelin:
  'Etkö tunne siskoasi,
  entistä emosi lasta?
  Me yhen emosen lapset,
  yhen linnun liekuttamat,
  yhen hanhen hautelemat,
  yhen pyyn pesästä saamat!'
  Tuosta veikko itkemähän,
  silmät vettä vieremähän...
  "Virkkoi veikko naisellensa,
  kuiskaeli kullallensa:
  'Hanki syöä siskolleni!'
  Veikon nainen naljasilmä
  kantoi kaalia koasta,
  jost' oli rakki rasvan syönyt,
  koira suolan koitellunna,
  Musti murkinan pitännä.
  "Virkkoi veikko naisellensa,
  kuiskaeli kullallensa:
  'Tuo olutta vierahalle!'
  Veikon nainen naljasilmä
  toip' on vettä vierahalle,
  ei sitänä siivon vettä:
  sisaresten silmivettä,
  kälysten käenpesintä.
  "Vierin jälle veikon luota,
  siirryin synnyntäsijalta.
  Jou'uin, kurja, kulkemahan,
  sain, kurja, samoamahan,
  raukka, rannat kiertämähän,
  vaivainen, vaeltamahan
  aina ouoillen oville,
  veräjille vierahille,
  lapset raukan rannikolle,
  vaivaiset kylän varahan...
  "Moni nyt minulla onpi,
  usea olettelevi
  virkkaja vihaisen äänen,
  äänen tuiman tuikuttaja;
  ei ole minulla monta
  sanan armon antajata,
  suin sulin puhelijata,
  kiukahalle käskijätä
  satehesta saatuani,
  kylmästä kyhättyäni
  hallassa hamehen helmat,
  turkin helmat tuppurissa.
  "Enpä ennen nuorempana,
  en mä uskonut olisi,
  jos oisi sata sanonut,
  tuhat kieltä kertaellut
  näille juonin joutuvani,
  näille päivin pääseväni,
  jotk' on päivät päälle pääsnyt,
  juonet joutunna kätehen."

  Neljäskolmatta runo

  Jo nyt on neiti neuvottuna,
  morsian opastettuna.
  Vielä virkin veijolleni,
  sulholleni suin puhelen:
  "Sulho, viljon veikkoseni,
  vielä veikkoa parempi,
  emon lasta armahampi,
  ison lasta lauhkeampi!
  Kuulesta, ma kuin sanelen,
  kuin sanelen, kuin puhelen
  tästä liinalinnustasi,
  saamaisestasi kanasta!
  "Kiitä, sulho, onneasi
  hyvän saaman saamastasi!
  Kun kiität, hyvinki kiitä!
  Hyvän sait, hyvän tapasit,
  hyvän Luojasi lupasi,
  hyvän antoi armollinen.
  Lue kiitokset isolle,
  emoselle viel' enemmin,
  ku tuuti tytön mokoman,
  niin mokoman morsiamen!
  "Puhas on neiti puolellasi,
  neiti kirkas kihloissasi,
  valkeainen vallassasi,
  soreainen suojassasi,
  tytär riski rinnallasi,
  vereväinen vieressäsi,
  tytär riski, riihenpuija,
  hempulainen heinänlyöjä,
  pulski poukkujen pesijä,
  varski vaatevalkaisija,
  kensti rihman kehreäjä,
  karski kankahan kutoja.
  "Niin sen piukki pirran ääni,
  kuin käki mäellä kukkui;
  niin sen suihki sukkulainen,
  kuin on portimo pinossa;
  niin sen käämi käännähteli,
  kuin käpy oravan suussa.
  Ei kylä sike'in maannut,
  linnakunta uinaellut
  neien pirran pirkeheltä,
  sukkulan surinehelta.
  "Sulhokainen, nuorukainen,
  miehen kanta kaunokainen!
  Tao viikate terävä,
  vaali vartehen hyvähän,
  veistele veräjän suussa,
  kannon päässä kalkuttele!
  Kun tulevi päiväpaiste,
  viepä neiti nurmen päälle:
  näet, kuin heinä herskähtävi,
  kova heinä korskahtavi,
  vihviläinen viuskahtavi,
  suolaheinä suiskahtavi,
  mätäs myötähän menevi,
  vesan kanta katkeavi.
  "Kun tulevi toinen päivä,
  hanki suora sukkulainen,
  pirran-päällinen pätevä,
  käärinlauta laaullinen,
  vuoli suksekset soreat,
  hanki kaikki kangasneuvot!
  Laita neiti kangaspuille,
  pirran-päällinen piohon:
  äsken pirta piukkoavi,
  kangaspuut kamahtelevi,
  kuuluvi kylähän kalske,
  pirran pirske loitommalle.
  Akat tuosta arvelevat,
  kysyvät kyläiset naiset:
  'Kuka kangasta kutovi?'
  Sinun vastata sopivi:
  'Oma kultani kutovi,
  herttaiseni helskyttävi.
  Laskiko lapoja kangas,
  päästi pirta piitämiä?'
  'Ei laske lapoja kangas,
  päästä ei pirta piitämiä:
  on kuin Kuuttaren kutoma,
  Päivättären kehreämä,
  Otavattaren osaama,
  Tähettären täyttelemä.'
  "Sulhokainen, nuorukainen,
  miehen kanta kaunokainen!
  Kun nyt lähet kulkemahan,
  saat tästä ajelemahan
  kera nuoren neitosesi,
  kanssa kaunihin kanasi,
  ellös vainen varpuistasi,
  tätä liinalinnuistasi,
  ellös vieruhun ve'elkö,
  aian kolkkihin ajelko,
  kaa'atelko kannon päähän,
  kivilöihin kiskotelko!
  Ei ennen ison ko'issa,
  emon kaunon kartanoilla
  neittä vieruihin ve'elty,
  aian kolkkihin ajeltu,
  kaa'ateltu kannon päähän,
  kivilöihin kiskoteltu.
  "Sulhokainen, nuorukainen,
  miehen kanta kaunokainen!
  Ellös viekö neioistasi,
  kuletelko kullaistasi
  nurkkihin nuhajamahan,
  soppihin sohajamahan!
  Ei neiti ison kotona,
  emon entisen tuvilla
  eip' on nurkissa nuhannut,
  ei sohannut soppiloissa:
  aina istui ikkunoissa,
  keikkui keskilattioilla,
  illat taattonsa ilona,
  aamut äitin armahana.
  "Ellös vainen, sulho rukka,
  ellös sie tätä kanaista
  viekö vehkahuhmarelle,
  panko parkin survontahan,
  olkileivän leivontahan,
  petäjäisen pieksäntähän!
  Ei neittä ison kotona,
  emon kaunon kartanossa
  viety vehkahuhmarelle,
  pantu parkin survontahan,
  olkileivän leivontahan,
  petäjäisen pieksäntähän.
  "Vieös sä tätä kanoa,
  vieös viljamättähälle,
  ru'ispurnun purkajaksi,
  ohrapurnun ottajaksi,
  leivän paksun paistajaksi,
  oluen osoajaksi,
  vehnäleivän leipojaksi,
  taikinan taputtajaksi!
  "Sulho, viljon veljyeni!
  Ellös sie tätä kanoa,
  ellös meiän hanhoistamme
  ikävillä itketelkö!
  Tulisiko tuhma tunti,
  saisi neiollen ikävä,
  pistä puuru puikkoloihin
  tahi valkko valjahisin,
  tuo neittä ison kotihin,
  emon tuttavan tuville!
  "Ellös sie tätä kanaista,
  ellös liinalinnuistamme
  oletelko orjanasi,
  palkanpiikana pi'elkö,
  elä kiellä kellarista
  eläkä aitasta epeä!
  Ei neittä ison kotona,
  emon kaunon kartanossa
  oleteltu orjan arvon,
  palkanpiikana pi'elty,
  ei kielletty kellarista
  eikä aitasta evätty:
  aina viilti vehnäsiä,
  katseli kananmunia
  maitotiinun tienohilla,
  olutpuolikon povella,
  aamut aittoja avellen,
  illat luhtia lukiten.
  "Sulhokainen, nuorukainen,
  miehen kanta kaunokainen!
  Kun neittä hyvin pitelet,
  niin hyväksi tunnetahan:
  kun tulet apen kotihin,
  luoksi ainoan anopin,
  itseäsi syötetähän,
  syötetähän, juotetahan,
  hevosesi riisutahan,
  tallihin talutetahan,
  syötetähän, juotetahan,
  kauravakka kannetahan.
  "Ellös vainen neioistamme,
  tätä liinalinnuistamme
  sanoko su'uttomaksi,
  laatiko lajittomaksi!
  Onpa tällä neiollamme
  suku suuri, laji laaja:
  kappa ois kylveä papuja,
  jyvä kullenki tulisi,
  kappa panna pellavaista,
  kuitu kullenki tulisi.
  "Ellös vainen, sulho rukka,
  neioista pahoin pi'elkö,
  opastelko orjan ruoskin,
  nahkaruoskin nau'utelko,
  vitsoin viisin vingutelko,
  vajan päässä vangutelko!
  Eipä neittä ennenkänä,
  ei ennen ison kotona
  opasteltu orjan ruoskin,
  nahkaruoskin nau'uteltu,
  vitsoin viisin vinguteltu,
  vajan päässä vanguteltu.
  "Seiso seinänä e'essä,
  pysy pihtipuolisena:
  elä anna anopin lyöä
  eläkä apen torua,
  elä vierahan vihata,
  talon toisen soimaella!
  Pere käski pieksämähän,
  muu väki mukittamahan:
  ethän raahi raukaistasi
  etkä henno hertaistasi,
  vuosin kolmin kuultuasi,
  ainoisin aneltuasi!
  "Neuvo, sulho, neitoasi,
  opeta omenoasi,
  neuvo neittä vuotehella,
  opeta oven takana,
  vuosikausi kummassaki,
  yksi vuosi suusanalla,
  toinen silmän iskennällä,
  kolmas on jalan polulla!
  "Kun ei sitte siitä huoli
  eikä tuostana totelle,
  ota ruoko ruo'ostosta,
  karvakorte kankahalta!
  Sillä neuvo neitoasi,
  neuvo neittä neljäs vuosi,
  korahuta korttehella,
  saran syrjällä syseä;
  viel' elä siimalla sivalla,
  neittä raipalla rapoa!
  "Vaan jos sitte siit' ei huoli,
  viel' ei tuostana totelle,
  veä vitsa viiakosta,
  koivu korpinotkelmosta
  - tuopa turkin helman alla,
  talon toisen tietämättä - :
  sitä näytä neiollesi,
  hepäise, elä sivalla!
  "Kun ei vielä siitä huoli,
  ota tuostana totella,
  neuvo neittä vitsasella,
  koivun oksalla opasta!
  Neuvo nelisnurkkaisessa,
  sano sammalhuonehessa,
  elä nurmella nukita,
  pieksä pellon pientarella:
  kuuluisi kumu kylähän,
  tora toisehen talohon,
  naisen itku naapurihin,
  metsähän iso meteli.
  "Aina hauo hartioita,
  pehmitä perälihoja,
  elä silmiä sivele
  eläkä korvia koseta:
  kuppi kulmalle tulisi,
  sinimarja silmän päälle.
  Tuostapa kyty kysyisi,
  tuosta appi arveleisi,
  kylän kyntäjät näkisi,
  nauraisi kyläiset naiset:
  'Onko tuo soassa ollut,
  talununna tappelossa,
  vai onko suen repimä,
  metsän karhun kaapaisema,
  vai susiko sulhasena,
  karhu kanssakumppalina?'"
  Olipa ukko uunin päällä,
  mieronkierto kiukahalla.
  Lausui ukko uunin päältä,
  mieronkierto kiukahalta:
  "Ellös vainen, sulho rukka,
  nouatelko naisen mieltä,
  naisen mieltä, kiurun kieltä,
  kuin minä, poloinen poika!
  Lihat ostin, leivät ostin,
  voit ostin, oluet ostin,
  kalat ostin kaikenlaiset,
  särpimet monensukuiset,
  oluet omilta mailta,
  vehnät mailta vierahilta.
  "En sillä hyveä saanut
  enkä siistiä tavannut.
  Nainen kun tuli tupahan,
  tuli kuin tukan repijä,
  muotoansa mullistellen,
  silmiänsä väännitellen;
  aina äyhki ähmissänsä,
  vihoissansa virkkaeli,
  kutsui kuppeloperäksi,
  haukkui halkohakkuriksi.
  "Jopa muistin uuen mutkan,
  toki toisen tien osasin:
  kun kolotin koivun oksan,
  jo likisti linnuksensa;
  kun karsin katajan latvan,
  jo kumarsi kullaksensa;
  kun vielä panin pajuilla,
  jo kapusi kaulahani."
  Neito parka huokaiseikse,
  huokaiseikse, henkäiseikse,
  itse itkulle hyräytyi.
  Sanan virkkoi, noin nimesi:
  "Lässäp' on nyt muien lähtö,
  liki saanut muien liitto,
  minun lähtöni lähemmä,
  minun liittoni likemmä,
  vaikk' on läyli lähteäki,
  erota tukala tunti
  tästä kuulusta kylästä,
  kaunihista kartanosta,
  jossa kasvoin kaunihisti,
  ylenin ylen ehosti
  kaiken kasvantoikäni,
  lapsipuolen polveani.
  "Enkä tuota ennen luullut
  enkä uskonut ikänä,
  en mä luullut luopuvani,
  uskonut eroavani
  tämän linnan liepeheltä,
  tämän harjun hartiolta.
  Jo nyt luulen, jotta luovun,
  jopa uskon ja eroan:
  ero- on tuopit tyhjettynä,
  ero- juotuna oluet,
  kohta korjat käännettynä
  päin ulos, perin tupahan,
  lappe'in ison latohon,
  kalten karjahuonehesen.
  "Millä nyt erotessani,
  lähtiessäni, katala,
  millä maksan maammon maion
  sekä taattoni hyvyyen,
  millä veikon armauen,
  mielisiivot siskoseni?
  "Kiitän mä, iso, sinua
  entisistäni eloista,
  murkinoista muinaisista,
  parahimmista paloista.
  "Kiitän mä, emo, sinua
  nuorna tuuiteltuasi,
  pienoisna pi'eltyäsi,
  rinnoin ruokkieltuasi.
  "Vielä kiitän veikkoseni,
  veikkoseni, siskoseni,
  kostelen koko perehen,
  kaikki kasvinkumppalini,
  joien joukossa elelin,
  kasvoin kanssa kasvinaian.
  "Ellös nyt, hyvä isoni,
  ellös, ehtoinen emoni,
  tahi muu sukuni suuri,
  heimokuntani heleä,
  tuosta huolelle ruvetko,
  saako suurelle surulle,
  jos menenki muille maille,
  kulkenen johonkuhunki!
  Paistanevi Luojan päivä,
  kuu Luojan kumottanevi,
  tähet taivon välkynevi,
  otavat ojentunevi
  ilmassa etempänäki,
  maailmassa muuallaki,
  ei yksin ison pihoilla,
  näillä kasvinkartanoilla.
  "Lähen nyt tästä kuin lähenki,
  tästä kullasta ko'ista,
  ison saamasta salista,
  äitin kestikellarista.
  Heitän suoni, heitän maani,
  heitän heinikkopihani,
  heitän valkeat veteni,
  heitän hiekkarantaseni
  kylpeä kylän akoille,
  pasikoia paimenille.
  "Heitän suot sorehtijoille,
  maat heitän maleksijoille,
  lepiköt lepeäjille,
  kanervikot kaahlajille,
  aitavieret astujille,
  kujavarret kulkijoille,
  pihat pitkin juoksijoille,
  seinävieret seisojille,
  siltalauat siivojille,
  lattiat lakasijoille.
  Pellot heitän peuran juosta,
  salot ilveksen samota,
  ahot hanhien asua,
  lehot lintujen levätä.
  "Lähen tästä kuin lähenki
  toisen lähtijän keralla
  sykysyisen yön sylihin,
  kevä'isen kierän päälle,
  jottei jälki jäällä tunnu,
  jalan isku iljangolla,
  hangella hamosen toimi,
  helman hiepsintä lumella.
  "Sitte toiste tultuani,
  kotihini käytyäni
  eipä äiti ääntä kuulle,
  iso ei itkua tajunne,
  jos ma kulmilla kujerran,
  päälaella laulattelen:
  jo on nousnut nuori nurmi,
  kasvanut katajapehko
  iholle imettäjäni,
  kasvopäille kantajani.
  "Minun toiste tullessani
  näille pitkille pihoille
  muut ei tuntene minua
  kuin ne kaksi kappaletta:
  alimainen aian vitsa,
  perimäinen pellon seiväs,
  nuo on piennä pistämäni,
  neitona vitsastamani.
  "Emoni mahova lehmä,
  minun nuorna juottamani,
  vasikkana vaalimani,
  ammoa rikottelevi
  pitkillä piharikoilla,
  talvisilla tanterilla:
  tuo minua tuntenevi
  kotoiseksi tyttäreksi.
  "Isoni ikioronen,
  minun piennä syöttämäni,
  neitona apattamani,
  hirnua rikottelevi
  pitkillä piharikoilla,
  talvisilla tanterilla:
  tuntenevi tuo minua
  kotoiseksi tyttäreksi.
  "Veikkoni ikuinen koira,
  minun lasna syöttämäni,
  neitona opastamani,
  haukkua rikottelevi
  pitkillä piharikoilla,
  talvisilla tanterilla:
  tuo minua tuntenevi
  kotoiseksi tyttäreksi.
  "Muut ne ei minua tunne
  kotihini tultuani,
  vaikk' on vanhat valkamani,
  entiset elosijani,
  sijoillansa siikasalmet,
  asemillansa apajat...
  "Jää nyt, pirtti, terveheksi,
  pirtti lautakattoinesi!
  Hyvä on toiste tullakseni,
  kaunis kaaputellakseni.
  "Jää nyt, sintsi, terveheksi,
  sintsi lautasiltoinesi!
  Hyvä on toiste tullakseni,
  kaunis kaaputellakseni.
  "Jääpä, piha, terveheksi,
  piha pihlajaisinesi!
  Hyvä on toiste tullakseni,
  kaunis kaaputellakseni.
  "Jätän kaikki terveheksi:
  maat ja metsät marjoinensa,
  kujavieret kukkinensa,
  kankahat kanervinensa,
  järvet saoin saarinensa,
  syvät salmet siikoinensa,
  hyvät kummut kuusinensa,
  korpinotkot koivuinensa."
  Silloin seppo Ilmarinen
  koppoi neien korjahansa,
  iski virkkua vitsalla,
  sanan virkkoi, noin nimesi:
  "Jää hyvästi, järven rannat,
  järven rannat, pellon penkat,
  kaikki mäntyset mäellä,
  puut pitkät petäjikössä,
  tuomikko tuvan takana,
  katajikko kaivotiellä,
  kaikki maassa marjan varret,
  marjan varret, heinän korret,
  pajupehkot, kuusen juuret,
  lepän lehvät, koivun kuoret!"
  Siinä seppo Ilmarinen
  läksi Pohjolan pihoilta.
  Jäivät lapset laulamahan;
  lapset lauloi jotta lausui:
  "Lenti tänne musta lintu,
  läpi korven koikutteli,
  suostutteli meiltä sorsan,
  maanitteli meiltä marjan,
  otti tuo omenan meiltä,
  vietteli ve'en kalasen,
  petti pienillä rahoilla,
  hope'illa houkutteli.
  Ken nyt vie ve'elle meitä,
  ken joelle juohattavi?
  Saapi saavit seistäksensä,
  kolataksensa korennot,
  olla sillat siivomatta,
  lattiat lakaisematta,
  pinttyä pikarin laiat,
  tuopin korvat tummentua."
  Itse seppo Ilmarinen
  nuoren neitonsa keralla
  ajoa kahuttelevi
  noita Pohjan rannikoita,
  simasalmien sivutse,
  hietaharjun hartioitse.
  Somer soitti, hiekka helkki,
  reki vieri, tie vilisi,
  rahe rautainen ramasi,
  jalas koivuinen kolasi,
  kapla patvinen pasasi,
  vemmel tuominen tutasi,
  vinkui vitsaiset saverkot,
  vapoi vaskirenkahaiset
  juostessa hyvän hevosen,
  hyvän laukin laukatessa.
  Ajoi päivän, tuosta toisen,
  ajoi kohta kolmannenki,
  käsi ohjassa orosen,
  toinen neien kainalossa,
  jalka laialla rekosen,
  jalka toinen viltin alla.
  Virkku juoksi, matka joutui,
  päivä vieri, tie lyheni.
  Päivänäpä kolmantena
  aletessa aurinkoisen
  jo sepon koti näkyvi,
  tuvat Ilman tuulottavi.
  Noki nousi nuoraisena,
  savu paksuna pakeni,
  tuprusi savu tuvasta,
  ylös pilvihin kohosi.

  Viideskolmatta runo

  Jopa viikon vuoteltihin,
  vuoteltihin, katseltihin
  neion nuotehet tulevan
  seppo Ilmarin kotihin:
  silmät vanhoilta valuvi
  ikkunoissa istuessa,
  polvet nuorilta nojuvi
  veräjillä vuottaessa,
  lasten jalkoja paleli
  seinuksilla seisoessa,
  kului kengät kesk'-iältä
  rantasilla raittaessa.
  Niin huomenna muutamana,
  päivänä moniahana
  kumu kuuluvi salolta,
  reen kapina kankahalta.
  Lokka, luopuisa emäntä,
  Kalevatar, kaunis vaimo,
  sanan virkkoi, noin nimesi:
  "Se on poikani rekonen!
  Jo tulevi Pohjolasta
  nuoren neitonsa keralla!
  "Lähes nyt kohti näitä maita,
  kohin näitä kartanoita,
  ison saamille tuville,
  vanhemman varustamille!"
  Se on seppo Ilmarinen
  jo kohta kotihin saapi,
  ison saamille pihoille,
  vanhemman varustamille.
  Pyyhyet vihertelevät
  vesaisilla vempelillä,
  käkyet kukahtelevat
  korjan kirjavan kokalla,
  oravat samoelevat
  päällä aisan vaahterisen.
  Lokka, luopuisa emäntä,
  Kalevatar, vaimo kaunis,
  tuossa tuon sanoiksi virkki,
  itse lausui, noin nimesi:
  "Kylä vuotti uutta kuuta,
  nuoret päivän nousentoa,
  lapset maata mansikkaista,
  vesi tervaista venettä;
  mie en kuuta puolinkana,
  päiveä mokominkana:
  minä vuotin veijoani,
  veijoani, minjoani.
  Katsoin aamun, katsoin illan,
  en tiennyt, mihin katosi,
  tokko pientä kasvatteli
  vaiko laihoa lihoitti,
  kun ei tullut kuitenkana,
  vaikka varsinki lupasi
  tulla jälen tuntuessa,
  saa'a jälen jäähtymättä.
  "Aina katsoin aamusilla,
  päivät päässäni pitelin,
  kun ei vieri veijon saani,
  ei kolaja veijon korja,
  näille pienille pihoille,
  kape'ille kartanoille.
  Oisko olkinen oronen,
  reki kaksikaplahinen,
  senki saaniksi sanoisin,
  korjaksi korotteleisin,
  jos se veijoni vetäisi,
  toisi kaunoni kotihin.
  "Niinpä toivoin tuon ikäni,
  katsoin kaiken päiväkauen;
  pääni katsoin kallellehen,
  sykeröni syrjällehen,
  silmät suorat suikulaksi:
  toivoin veijoni tulevan
  näille pienille pihoille,
  kape'ille kartanoille.
  Jo tuo viimeinki tulevi,
  toki kerran kerkiävi,
  vierellä verevä
  muoto, punaposki puolellansa!
  "Sulho, viljon veljyeni!
  Lasketapa laukkiotsa,
  vietätä hyvä hevonen
  entisille heinillensä,
  taanoisille kauroillensa!
  Laai meille terveyttä,
  laai meille, laai muille,
  laai kaikelle kylälle!
  "Tehtyäsi tervehyiset
  sanele tarinojasi:
  matkasitko mainehitta,
  kävit tiesi tervehenä,
  kun läksit anopin luoksi,
  apen ainoan kotihin?
  Saitko neien, voitit vallan,
  sorritko sotiveräjän,
  levititkö neien linnan,
  pirotitko pystyn seinän,
  astuitko anopin sillan,
  istuitko isännän lautsan?
  "Jo tuon näen kyselemättä,
  arvoan anelematta:
  kävipä tiensä tervehenä,
  matkansa imantehena;
  toip' on hanhen, voitti vallan,
  sortipa sotiveräjän,
  langettipa lautalinnan,
  levitteli lehmusseinän
  käyessä anopin luona,
  apen ainoan ko'issa.
  Onp' on sotka suojassansa,
  kana kainaloisessansa,
  puhas neiti puolellansa,
  valkeainen valloissansa.
  "Kenpä toi tämän valehen,
  ken pani pahan sanoman,
  sulhon tyhjin tulleheksi,
  oron jouten juosneheksi?
  Eipä sulho tyhjin tullut,
  ei oronen jouten juosnut:
  on mitä oron veteä,
  liinaharjan liikutella!
  Hiessäpä hyvä hevonen,
  vaahessa valittu varsa
  tuvun tänne tuotuansa,
  verevän ve'ettyänsä.
  "Nouse nyt korjasta, korea,
  hyvä lahja, laitiosta!
  Nouse ilman nostamatta,
  ylene ylentämättä,
  jos on nuori nostajasi,
  ylpeä ylentäjäsi!
  "Korjasta kohottuasi,
  reen perästä päästyäsi
  astu tietä temminkäistä,
  maata maksankarvallista,
  sikojen silittämäistä,
  porsahien polkemaista,
  lampahan latsottamaista,
  hevon harjan hieromaista!
  "Astu hanhen askelilla,
  taputa tavin jaloilla
  näitä pestyjä
  pihoja, tasaisia tanteria,
  apen saamia pihoja,
  anopin asettamia,
  veljen veistopenkeriä,
  sisaren siniketoja!
  Pole jalka portahalle,
  siirrä sintsin siltaselle,
  astu sintsiä simaista;
  siitä siirräite sisähän,
  alle kuulun kurkihirren,
  alle kaunihin katoksen!
  "Jo täällä tämänki talven,
  jopa mennehen kesosen
  silta soitti sorsanluinen
  sillallista seisojaista,
  laki kultainen kumisi
  laen alla astujaista,
  ikkunat iloittelihe
  ikkunaisten istujaista.
  "Jo täällä tämänki talven,
  jopa mennehen kesosen
  kääkäset käkertelihe
  sormuskättä sulkijaista,
  kynnykset kykertelihe
  hienohelman hempujaista,
  ovet aina aukieli
  ovellista aukojaista.
  "Jo täällä tämänki talven,
  jopa mennehen kesosen
  perin pirtti pyörähteli
  pirtillistä pyyhkijäistä,
  sintsinen sijoittelihe
  sintsillistä siivojaista,
  vajaset vasertelihe
  vajallista vastakättä.
  "Jo täällä tämänki talven,
  jopa mennehen kesosen
  piha piilten kääntelihe
  lastun pitkän poimijaista,
  aittaset alentelihe
  aitallista astujaista,
  orret notkui, parret painui
  nuoren vaimon vaattehia.
  "Jo täällä tämänki talven,
  jopa mennehen kesosen
  kujaset kukertelihe
  kujallista kulkijaista,
  lääväset lähentelihe
  läävällistä läänijäistä,
  tanhuaiset taantelihe
  tanhuallista tavia.
  "Jo täällä tämänki päivän,
  jopa päivän eilisenki
  aioin ammoi aikalehmä
  aamuvihkon antajaista,
  hevoisvarsa hirnakoitsi
  heinävihkon heittäjäistä,
  kaikerti kevätkaritsa
  palasen parantajaista.
  "Jo täällä tämänki päivän,
  jopa päivän eilisenki
  vanhat istui ikkunoissa,
  lapset raittoi rantasilla,
  naiset seisoi seinuksilla,
  pojat porstuan ovilla
  nuoren vaimon varronnassa,
  morsiamen vuotannassa.
  "Terve nyt, piha täysinesi,
  ulkoinen urohinesi,
  terve, vaja täysinesi,
  vaja vierahaisinesi,
  terve, sintsi täysinesi,
  tuohikatto kansoinesi,
  terve, pirtti täysinesi,
  satalauta lapsinesi,
  terve, kuu, terve, kuningas,
  terve nuori nuoekansa!
  Ei ole tässä ennen ollut,
  eipä ennen eikä eilen
  tämän joukon juoleutta,
  tämän kansan kauneutta.
  "Sulho, viljon veljyeni!
  Pura pois punaiset paikat,
  sivalluta silkkiverhot!
  Näytä tuota näätäistäsi,
  viisin vuosin käytyäsi,
  kaheksin katseltuasi!
  "Tokko toit, kenen käkesit?
  Käkesit käkösen tuoa,
  maalta valkean valita,
  vesiltä verevän saa'a.
  "Jo tuon näen kyselemättä,
  arvoan anelematta:
  toit käkösen tullessasi,
  sinisotkan suojassasi,
  vihannimman virven latvan
  vihannasta virviköstä,
  tuorehimman tuomen lehvän
  tuorehesta tuomikosta."
  Olipa lapsi lattialla.
  Lausui lapsi lattialta:
  "Voi veikko, mitä vetelet!
  Tervaskannon kauneutta,
  tervapuolikon pituutta,
  kerinkannan korkeutta!
  "Kutti, kutti, sulho rukka!
  Tuota toivotit ikäsi,
  sanoit saavasi sataisen,
  tuovasi tuhannen neien.
  Jo saitki hyvän sataisen:
  - tuon tuhannen tuppeloisen!
  Sait kuin suolta suovariksen,
  aialta ajoharakan,
  pellolta pelotuslinnun,
  mustan linnun mullokselta!
  "Mitä lie ikänsä tehnyt,
  kuta mennehen kesosen,
  kun ei kinnasta kutonut,
  saanut sukkoa su'unki?
  Tyhjänä tuli tupahan,
  annitoinna appelahan:
  hiiret kopsassa kopasi,
  hörppäkorvat lippahassa!"
  Lokka, luopuisa emäntä,
  Kalevatar, vaimo kaunis,
  kuuli kummaisen tarinan.
  Sanan virkkoi, noin nimesi:
  "Mitä lausuit, lapsi kurja,
  kuta, kunnotoin, latelit?
  Muista kummat kuulukohon,
  häväistykset häälyköhön,
  eipä tästä neitosesta,
  ei tämän talon väestä!
  "Jo sanoit pahan sanasen,
  sanan kehnon kertaelit
  suusta yötisen vasikan,
  päästä pennun päiväkunnan!
  Hyvän on sulho neien saanut,
  tuonut maalta maan parahan:
  on kuin puola puolikypsi,
  kuin on mansikka mäellä,
  tahi kuin käkönen puussa,
  pieni lintu pihlajassa,
  koivussa koreasulka,
  valorinta vaahteressa.
  "Oisi ei saanut Saksastana,
  tavannut Viron takoa
  tämän neitosen soreutta,
  tämän allin armautta,
  tämän kasvon kauneutta,
  tämän muo'on muhkeutta,
  käsivarren valkeutta,
  kaulan hoikan kaarevuutta.
  "Eikä neiti tyhjin tullut:
  oli turkit tuotavana,
  vaipat vasta saatavana
  ja verat ve'ettävänä.
  "Paljo on tällä neitosella
  oman värttinän väkeä,
  oman kehrän kiertämätä,
  oman hyppisen hyveä,
  vaattehia valkehia,
  talvisotkun suorimia,
  kevätpäivän valkomia,
  kesäkuien kuivomia:
  hyvät hurstit huilahukset,
  päänalaiset pällähykset,
  sivallukset silkkihuivit,
  vilahukset villavaipat.
  "Hyvä mutso, kaunis mutso,
  mutso valkeanverevä!
  Hyvinpä ko'issa kuuluit,
  tyttönä ison ko'issa;
  hyvin kuulu kuun ikäsi
  miniänä miehelässä!
  "Elä huolelle rupea,
  elä huoli huolehtia!
  Ei sinua suolle viety,
  ojavarrelle otettu:
  viety on viljamättähältä,
  viety vielä viljemmälle,
  otettu oluttuvilta,
  oluemmille otettu.
  "Hyvä neito, kaunis mutso!
  Tuotapa kysyn sinulta:
  näitkö tänne tullessasi
  kekoja keräperiä,
  näsäpäitä närttehiä?
  Ne kaikki tämän talosen,
  tämän sulhon kyntämiä,
  kyntämiä, kylvämiä.
  "Neitokainen, nuorukainen!
  Tuota nyt sanon sinulle:
  kun tunsit talohon tulla,
  niin tunne talossa olla!
  Hyvä tääll' on mutson olla,
  kaunis kasvoa miniän,
  piossasi piimäpytty,
  voivatinen vallassasi.
  "Hyvä täss' on neien olla,
  kaunis kasvoa kanasen.
  Täss' on laajat saunan lauat
  ja leveät pirtin lautsat,
  isännät isosi verrat,
  emännät emosi verrat,
  pojat onpi veikon verrat,
  tyttäret sisaren verrat.
  "Kun sinun himo tulevi,
  noita mielesi tekevi
  ison saamia kaloja,
  veljen pyitä pyytämiä,
  niin elä kysy ky'yltä
  eläkä ano apelta!
  Kysy suorin sulholtasi,
  toimittele tuojaltasi!
  Ei ole sitä metsässä
  jalan neljän juoksijata
  eikä ilman lintusia,
  kahen siiven siukovia,
  ei vielä ve'essäkänä
  kalaparvea parasta,
  kuta sinun ei saaja saane,
  saaja saane, tuoja tuone.
  "Hyvä täss' on neien olla,
  kaunis kasvoa kanasen.
  Ei ole kiirettä kivelle
  eikä huolta huhmarelle:
  vesi tässä vehnät jauhoi,
  koski kuohutti rukihit,
  aalto astiat pesevi,
  meren vaahti valkaisevi.
  "Ohoh kullaista kyläistä,
  maan parasta paikaistani!
  Nurmet alla, pellot päällä,
  keskellä kylä välillä;
  kylän alla armas ranta,
  rannassa rakas vetonen:
  se sopivi sorsan uia,
  vesilinnun vieretellä."
  Siitä joukko juotettihin,
  syötettihin, juotettihin
  liioilla lihamuruilla,
  kaunihilla kakkaroilla,
  olu'illa ohraisilla,
  viertehillä vehnäisillä.
  Olipa kystä kyllin syöä,
  kyllin syöä, kyllin juoa
  punaisissa purtiloissa,
  kaunoisissa kaukaloissa:
  pirotella piirahia,
  murotella voimuruja,
  sirotella siikasia,
  lohkota lohikaloja
  veitsellä hope'isella,
  kuraksella kultaisella.
  Olut juoksi ostamatoin,
  mesi markoin maksamatoin,
  oluoinen orren päästä,
  sima vaarnojen sisästä,
  olut huulten huuhtimeksi,
  mesi mielten kääntimeksi.
  Kukapa tuossa kukkujaksi,
  lailliseksi laulajaksi?
  Vaka vanha Väinämöinen,
  laulaja iän-ikuinen,
  itse laululle rupesi,
  töille virtten työntelihe.
  Sanovi sanalla tuolla,
  lausui tuolla lausehella:
  "Veli kullat, veitoseni,
  suulliset sanalliseni,
  kielelliset kumppalini!
  Kuulkottenpa, kuin sanelen!
  Harvoin on hanhet suutasusten,
  sisarukset silmätysten,
  harvoin veikot vieretysten,
  emon lapset laiatusten
  näillä raukoilla rajoilla,
  poloisilla Pohjan mailla.
  "Niin joko laululle lähemme,
  töille virtten työnteleimme?
  Laulanta runoilla töitä,
  kukunta kevätkäellä,
  painanta sinettärillä,
  kuonta kankahattarilla.
  "Laulavat Lapinki lapset,
  heinäkengät heittelevät
  hirven harvoilta lihoilta,
  peuran pienen pallehilta;
  niin miks' en minäki laula,
  miks' ei laula meiän lapset
  ruoalta rukihiselta,
  suulta suurukselliselta?
  "Laulavat Lapinki lapset,
  heläjävät heinäkengät
  vesimaljan juotuansa,
  petäjäisen purtuansa;
  niin miks' en minäki laula,
  miks' ei laula meiän lapset
  juomilta jyvällisiltä,
  olu'ilta ohraisilta?
  "Laulavat Lapinki lapset,
  heläjävät heinäkengät
  nokisilta nuotioilta,
  hiilisiltä hiertimiltä;
  niin miks' en minäki laula,
  miks' ei laula meiän lapset
  alta kuulun kurkihirren,
  alta kaunihin katoksen?
  "Hyväpä täss' on miesten olla,
  armas naistenki asua
  olutpuolikon povella,
  mesitiinun tienohilla,
  sivullamme siikasalmet,
  luonamme lohiapajat,
  joist' ei syöen syömät puutu,
  juoen juomiset vähene.
  "Hyväpä täss' on miesten olla,
  armas naistenki elellä.
  Ei tässä surulla syöä,
  ei eletä huolen kanssa;
  tässä syöähän surutta,
  eletähän huoletoinna
  iällä tämän isännän,
  elinajalla emännän.
  "Kumman tässä ensin kiitän,
  isännänkö vai emännän?
  Ainap' entiset urohot
  ensin kiittivät isännän,
  ku on suolta suojan saanut,
  ko'in korvesta kokenut:
  tyvin tuonut tyyskät männyt,
  latvoin lansatut petäjät,
  pannut paikalle hyvälle,
  asettanut ankaralle
  suuriksi sukutuviksi,
  kaunihiksi kartanoiksi;
  salvannut salosta seinät,
  hirret hirmulta mäeltä,
  ruotehet rome'ikolta,
  malat marjakankahalta,
  tuohet tuomivaaran päältä,
  sammalet sulilta soilta.
  "Tupa on tehty tesmällensä,
  suoja pantu paikallensa.
  Sata oli miestä salvaimella,
  tuhat oli tuvan katolla
  tehessä tätä tupoa,
  laaittaissa lattiata.
  "Jopa vaan tämän isännän
  saaessa tätä tupoa
  mont' on tukka tuulta nähnyt,
  hivus säätä hirveätä.
  Use'in hyvän isännän
  jäänyt on kinnasta kivelle,
  hattua havun selälle,
  suohon sukkoa vajonnut.
  "Use'in hyvä isäntä
  aivan aika-huomenessa
  ennen muien nousematta,
  kyläkunnan kuulematta
  nousnut on nuotiotulelta,
  havannut havumajoilta,
  havu päänsä harjaellut,
  kaste pesnyt sirkut silmät.
  "Siitäpä hyvä isäntä
  saapi tuttua tupahan,
  lautsantäyen laulajoita,
  ikkunat iloitsijoita,
  siltalauat lausujoita,
  karsinat karehtijoita,
  seinävieret seisojia,
  aitovieret astujia,
  pihat pitkin kulkijoita,
  maat ristin matelijoita.
  "Isännän esinnä kiitin,
  siitä ehtoisen emännän
  ruokien rakentamasta,
  pitkän pöyän täyttämästä.
  "Hänpä leipoi leivät paksut,
  suuret talkkunat taputti
  käpe'illä kämmenillä,
  kyperillä kymmenillä;
  nosti leivät leppeästi,
  syötti vierahat välehen
  liioilla sianlihoilla,
  kohokuori-kokkaroilla
  - terät vieri veitsistämme,
  päät putosi puukoistamme
  lohen päitä lohkoessa,
  hauin päitä halkoessa.
  "Use'in hyvä emäntä,
  tuo tarkka taloinen vaimo,
  kuullut on kukotta nousta,
  kanan lapsetta karata
  näitä häitä hankittaissa,
  teoksia tehtäessä,
  hiivoja rakettaessa,
  olosia pantaessa.
  "Hyvin on hyvä emäntä,
  tuo tarkka taloinen vaimo,
  osannut oluet panna,
  makujuoman juoksutella
  iuista imeltyneistä,
  make'ista maltahista,
  joit' ei puulla puuhaellut,
  korennolla koukkaellut,
  vaanpa kourilla kohenti,
  käsivarsin käännytteli
  saunassa savuttomassa,
  la'aistuilla lautehilla.
  "Eipä tuo hyvä emäntä,
  tuo tarkka taloinen vaimo,
  laske iskulle ituja,
  päästä maalle maltahia;
  käypi saunassa use'in
  syänyöllä yksinänsä,
  ei huoli susia surra,
  pelätä metsän petoja.
  "Jopa nyt emännän kiitin;
  vuotas kiitän patvaskani!
  Ken on pantu patvaskaksi,
  ken otettu oppahaksi?
  Kylän paras patvaskana,
  kylän onni oppahana.
  "Onpa meiän patvaskalla
  päällä haahen haljakkainen;
  se on kaita kainalosta,
  soma suolien kohasta.
  "Onpa meiän patvaskalla,
  onpa kauhtana kapoinen:
  helmat hietoa vetävi,
  takapuolet tanteria.
  "Vähän paitoa näkyvi,
  pikkaraisen pilkottavi:
  on kuin Kuuttaren kutoma,
  tinarinnan riukuttama.
  "Onpa meiän patvaskalla
  vyöllä ussakka utuinen,
  päivän tyttären kutoma,
  kirjokynnen kirjoittama
  ajalla tulettomalla,
  tulen tietämättömällä.
  "Onpa meiän patvaskalla
  silkkiset sukat jalassa,
  silkkiset sukan sitehet,
  säteriset säärinauhat,
  jotk' on kullalla ku'ottu,
  hopealla huoliteltu.
  "Onpa meiän patvaskalla
  Saksan kengät kelvolliset,
  kuni joutsenet joella,
  vesiteiret vieremillä
  tahi hanhuet havulla,
  muuttolinnut murrikolla.
  "Onpa meiän patvaskalla
  kutrit kullansuortuvaiset,
  parta kullanpalmikkoinen;
  päässä pystyinen kypäri,
  puhki pilvien puhuja,
  läpi metsän läiköttäjä,
  jot' ei saatane sataisin,
  tuotane tuhansin markoin.
  "Jo nyt kiitin patvaskani;
  vuotas kiitän saajanaisen!
  Mist' on saatu saajanainen,
  kust' otettu onnellinen?
  "Tuolt' on saatu saajanainen,
  tuolt' otettu onnellinen
  takoa Tanikan linnan,
  uuen linnan ulkopuolta.
  "Eipä vielä sieltäkänä,
  ei perän pereäkänä!
  Tuolt' on saatu saajanainen,
  tuolt' otettu onnellinen
  Vienan pääliltä vesiltä,
  ulapoilta auke'ilta.
  "Eipä vielä sieltäkänä,
  ei perän pereäkänä!
  Kasvoi maalla mansimarja,
  punapuola kankahalla,
  pellolla heleä heinä,
  kukka kultainen aholla:
  siit' on saatu saajanainen,
  siit' otettu onnellinen.
  "Saajanaisen suu somainen
  kuni Suomen sukkulainen;
  saajanaisen sirkut silmät
  kuni tähet taivahalla;
  saajanaisen kuulut kulmat
  kuni kuu meren-ylinen.
  "Onpa meiän saajanaisen
  kaula kullankiehkuroissa,
  pää kullanvipalehissa,
  käet kullankäärilöissä,
  sormet kullansormuksissa,
  korvat kullanhelmilöissä,
  kulmat kullansolmuloissa,
  silmäripset simpsukoissa.
  "Luulin kuun kumottavaksi,
  kuu kumotti kultasolki;
  luulin päivän paistavaksi,
  kun sen paistoi paian kaulus;
  luulin laivan läikkyväksi,
  kun sen läikkyi lakki päässä.
  "Jopa kiitin saajanaisen;
  annas katson kaiken kansan,
  onko kansa kaunihina,
  väki vanha vänkeänä
  sekä nuoriso somana,
  koko joukko juoleana!
  "Jopa katsoin kaiken kansan,
  ehkä tiesin ennoltaki:
  eip' ole tässä ennen ollut
  eikä varsin vasta liene
  tämän joukon juoleutta,
  tämän kansan kauneutta,
  väen vanhan vänkeyttä,
  väen nuorison somuutta.
  Kaikk' on kansa haljakassa
  kuni metsä huutehessa:
  alta on kuin aamurusko,
  päältä on kuin päivänkoite.
  "Huokeat oli hopeat,
  löyhät kullat kutsuloilla,
  rahataskut tanterilla,
  rahakukkarot kujilla
  näillä kutsuvierahilla
  kutsuloille kunniaksi."
  Vaka vanha Väinämöinen,
  virren ponsi polvu'inen,
  siitä siirtihe rekehen,
  lähtevi kohin kotia;
  laulelevi virsissänsä,
  laulelevi, taitelevi.
  Lauloi virren, lauloi toisen
  - virrelläpä kolmannella
  kilahti jalas kivehen,
  tarttui kapla kannon päähän:
  rikkoihe reki runolta,
  jalas taittui laulajalta,
  kapla poikki paukahutti,
  laiat irti loskahutti.
  Sanoi vanha Väinämöinen,
  itse virkkoi, noin nimesi:
  "Onko tässä nuorisossa,
  kansassa kasuavassa,
  vaiko tässä vanhalassa,
  väessä vähenevässä,
  kenpä Tuonelle kävisi,
  lähtisi Manan majoille,
  toisi Tuonelta orasen,
  vääntiän Manan väeltä
  reki uusi laatiani,
  korjanen kohentoani?"
  Sekä nuoremmat sanovi,
  jotta vanhat vastoavi:
  "Ei ole tässä nuorisossa
  eikä varsin vanhastossa,
  koko suuressa su'ussa
  niin urosta urheata,
  jotta Tuonelle menisi,
  lähtisi Manan majoille,
  toisi Tuonelta orasen,
  vääntiän Manan majoilta
  reki uusi laatiasi,
  korjanen kohentoasi."
  Silloin vanha Väinämöinen,
  laulaja iän-ikuinen,
  läksi toiste Tuonelahan,
  matkasi Manan majoille.
  Toi orasen Tuonelasta,
  vääntiän Manan majoilta.
  Siitä vanha Väinämöinen
  laulavi salon sinisen,
  salohon tasaisen tammen
  sekä pihlajan pätevän;
  ne kohenti korjaksensa,
  painalti jalaksiksensa,
  niistä katsoi kaplaksia
  sekä väänti vempeleitä:
  sai korjan kohennetuksi,
  re'en uuen laaituksi.
  Pisti varsan valjahisin,
  ruskean re'en etehen,
  itse istuihe rekehen,
  laskettihe laitiohon.
  Vitsattaki virkku juoksi,
  helmin lyömättä hevonen
  entisille appehille,
  taanoisille suuruksille;
  saattoi vanhan Väinämöisen,
  laulajan iän-ikuisen,
  oman uksen aukomille,
  oman kynnyksen etehen.

  Kuudeskolmatta runo

  Ahti oli saarella asuva,
  Kaukoniemen kainalossa.
  Oli pellon kynnännässä,
  vainion vakoannassa.
  Korvalta ylen korea,
  kovin tarkka kuulennalta.
  Kuulevi jumun kylältä,
  järyn järvien takoa,
  jalan iskun iljeneltä,
  reen kapinan kankahalta.
  Juohtui juoni mielehensä,
  tuuma aivohon osasi:
  häitä Pohjola pitävi,
  salajoukko juominkia!
  Murti suuta, väänti päätä,
  murti mustoa haventa;
  veret vierähti pahaksi
  poloisilta poskipäiltä.
  Heti heitti kynnöksensä,
  vaon keskivainiolle;
  nousi maasta ratsahille,
  lähtevi kohin kotia
  luoksi armahan emonsa,
  tykö valtavanhempansa.
  Sanoi tuonne saatuansa,
  toimitteli tultuansa:
  "Oi emoni, vaimo vanha!
  Pane ruoka ruttoisesti
  syöä miehen nälkähisen,
  haukata halun-alaisen!
  Lämmitä samassa sauna,
  pian pirtti riu'uttele,
  missä mies puhasteleikse,
  sueiksen urosten sulho!"
  Tuop' on äiti Lemminkäisen
  pani ruoan ruttoisesti
  syöä miehen nälkähisen,
  haukata halun-alaisen
  yhen kylyn joutuessa,
  yhen saunan saapuessa.
  Siitä lieto Lemminkäinen
  otti ruokoa rutosti;
  meni saunahan samassa,
  kävi kylpyhuonehesen.
  Siellä peiponen peseikse,
  pulmonen puhasteleikse,
  päänsä pellavaspioksi,
  kaulanvarren valkeaksi.
  Tuli saunasta tupahan.
  Sanan virkkoi,
  noin nimesi:
  "Oi emoni, vaimo vanha!
  Astu aittahan mäelle,
  tuo sieltä somat sopani,
  kanna vaattehet vakaiset,
  jotka päälleni pukisin,
  varustaisin varrelleni!"
  Emo ennätti kysyä,
  vaimo vanha tutkaella:
  "Kunne lähet, poikueni?
  Lähetkö ilveksen ajohon
  vaiko hirven hiihäntähän
  vai oravan ammuntahan?"
  Virkkoi lieto Lemminkäinen,
  sanoi kaunis Kaukomieli:
  "Oi emoni, kantajani!
  Lähe en ilveksen ajohon
  enkä hirven hiihäntähän,
  en oravan ammuntahan;
  lähen Pohjolan pitoihin,
  salajoukon juominkihin.
  Tuo mulle somat sopani,
  vaka'iset vaatteheni,
  häissä häilyteltäväni,
  pioissa pi'eltäväni!"
  Emo kielti poikoansa,
  nainen miestänsä epäsi;
  epäsi kavetta kaksi,
  kielti kolme luonnotarta
  lähtemästä Lemminkäistä
  hyvän Pohjolan pitoihin.
  Noin sanoi emo pojalle,
  lausui vanhin lapsellensa:
  "Ellös menkö, poikueni,
  poikueni, Kaukueni,
  noihin Pohjolan pitoihin,
  suuren joukon juominkihin!
  Ei sua kutsuttu sinne,
  ei tarkoin tahotakana."
  Tuop' on lieto Lemminkäinen
  sanan virkkoi, noin nimesi:
  "Kurjat kutsuen menevi,
  hyvä ilman hyppeleikse!
  Tuoss' on kutsut kuun-ikuiset,
  airuhut alinomaiset
  miekassa tuliterässä,
  säilässä säkenevässä."
  Tuop' on äiti Lemminkäisen
  yhä kielteä käkesi:
  "Ellös vainen, poikueni,
  menkö Pohjolan pitoihin!
  Monet on kummat matkallasi,
  isot tielläsi imehet,
  kolme surmoa kovinta,
  kolme miehen kuolemata."
  Virkkoi lieto Lemminkäinen,
  sanoi kaunis Kaukomieli:
  "Ain' on surmia akoilla,
  kaikin paikoin kuolemia;
  ei uros hätäile noita,
  ei varsin varannekana.
  Vaan kuitenki kaikitenki
  sano korvin kuullakseni:
  mi on surma ensimäinen,
  ensimäinen, viimeinenki?"
  Virkkoi äiti Lemminkäisen,
  vaimo vanha vastaeli:
  "Sanon surmat syytä myöten
  enkä miehen mieltä myöten.
  Sanon surman ensimäisen.
  Se on surma ensi surma:
  menet matkoa vähäisen,
  pääset tietä päiväyksen:
  tulevi joki tulinen
  poikkipuolin vastahasi.
  Joessa tulinen koski,
  koskessa tulinen luoto,
  luo'olla tulinen korko,
  korolla tulinen kokko:
  yöt se hammasta hiovi,
  päivät kynttä kitkuttavi
  tulijalle vierahalle,
  saavalle käkeävälle."
  Virkkoi lieto Lemminkäinen,
  sanoi kaunis Kaukomieli:
  "Se on surma naisen surma,
  ei ole kuolema urohon.
  Kyllä mä siihen keinon keksin,
  arvoan hyvän asian:
  laulan leppäisen hevosen,
  laulan leppäisen urohon
  sivutseni siirtymähän,
  eestäni vaeltamahan;
  itse sorsana sukellan,
  allina alenteleime
  kouritse kokon kynimen,
  vaakalinnun varpahitse.
  Oi emoni, kantajani!
  Sano surma keskimäinen!"
  Sanoi äiti Lemminkäisen:
  "Se on surma toinen surma:
  menet matkoa vähäisen,
  toki toisen päiväyksen:
  tulevi tulinen kuoppa,
  se on poikkipuolin tietä,
  itähän iäti pitkä,
  luotehesen loppumatoin,
  täynnä kuumia kiviä,
  palavia paateroita.
  Sinne on satoja saanut,
  tuhansia tukkueltu,
  sa'an miestä miekallista,
  tuhat rautaista oritta."
  Virkkoi lieto Lemminkäinen,
  sanoi kaunis Kaukomieli:
  "Ei ole siinä miehen surma
  eikä kuolema urohon.
  Kyllä mä siihen mutkan muistan,
  mutkan muistan, keinon keksin:
  laulan ma lumesta miehen,
  uron hangesta hotaisen,
  sen tungen tulen väkehen,
  vaivaelen valkeahan,
  kylpijäksi kuuman saunan
  vastan vaskisen keralla;
  itse siirräime sivutse,
  tungeime tulen lävitse,
  ettei partana palane,
  hivuskutri kurvettune.
  Oi emoni, kantajani!
  Sano surma jälkimäinen!"
  Sanoi äiti Lemminkäisen:
  "Se on surma kolmas surma:
  menet vieläki vähäisen,
  pääset siitä päiväyksen,
  Pohjolan veräjän suulle,
  ahtahimpahan alahan:
  susi päälle suimistaikse,
  karhu toisna kaimistaikse
  suulla Pohjolan veräjän,
  kape'immassa kujassa.
  Syönyt on sa'anki miestä,
  tuhonnut tuhat urosta,
  niin miks' ei sinua söisi,
  tuhoaisi turvatointa?"
  Virkkoi lieto Lemminkäinen,
  sanoi kaunis Kaukomieli:
  "Uuhi uunna syötäköhön,
  rieskana revittäköhön,
  vaan ei mies pahempikana,
  uros untelompikana!
  Minua on vyötty miehen vyöllä,
  pantu miehen palkimella,
  solmittu uron solilla,
  jotten vielä jouakana
  suuhun Untamon susien,
  kitahan kirokavetten.
  "Muistan ma suelle mutkan,
  keksin keinon karhullenki:
  suet laulan suitsi-suuhun,
  karhut rautakahlehisin,
  tahi rutjon ruumeniksi,
  seulaisen sepalehiksi.
  Sillä siitä selvitäime,
  pääsen matkani perille."
  Sanoi äiti Lemminkäisen:
  "Et vielä perille pääsnyt!
  Ne oli sinne mennessäsi
  matkalla isot imehet,
  kolme kummoa kovoa,
  kolme miehen kuolemata;
  viel' on sinne saatuasi
  paikalla pahimmat kummat.
  Kulet tietä pikkaraisen,
  tulet Pohjolan pihalle:
  aita on rautainen rakettu,
  terästarha teeksennelty
  maasta asti taivosehen,
  taivosesta maahan asti,
  keihä'illä seivästetty,
  maan maoilla aiastettu,
  käärmehillä vitsastettu,
  sisiliskoilla si'elty;
  heitty hännät häilymähän,
  pääkurikat kuilumahan,
  pääkehät kähäjämähän,
  päät ulos, sisähän hännät.
  "Maass' on toisia matoja,
  rata kyitä, käärmehiä
  ylös kielin kiehumassa,
  alas hännin häilymässä.
  Yks' on muita kauheampi
  eessä portin poikkipuolin,
  pitelämpi pirtin hirttä,
  paksumpi kujapatsasta,
  ylös kielin kiehumassa,
  suin ylös suhahtamassa,
  ei ketänä muuta vasten,
  vasten vaivaista sinua."
  Virkkoi lieto Lemminkäinen,
  sanoi kaunis Kaukomieli:
  "Seki on surma lapsen surma,
  ei ole kuolema urohon.
  Tunnen ma tulen lumoa,
  valkeaisen vaivutella,
  ja tunnen maot manata,
  käärmehyiset käännytellä.
  Äsken päänä eilisenä
  kynnin maata kyyn-alaista,
  käännin maata käärmehistä
  aivan paljahin kätösin.
  Kyyt pitelin kynsissäni,
  käsissäni käärmehyiset;
  tapoin kyitä kymmenkunnan,
  sa'an mustia matoja:
  viel' on kynnet kyyn veressä,
  käet käärmehen talissa.
  Sill' en taia tullakana,
  viel' en varsin jouakana
  maon suuren suupalaksi,
  käärmehen käsialaksi:
  itse konnat kouristelen,
  ilkeät iki puserran,
  kyyt on laulan laiemmalle,
  maot muutan tien mukahan,
  astun Pohjolan pihalta,
  tungeime tuvan sisähän."
  Sanoi äiti Lemminkäisen:
  "Ellös vainen, poikueni,
  menkö Pohjolan tupahan,
  Sariolan salvoksihin!
  Siell' on miehet miekka vyöllä,
  urohot sota-aseissa,
  humalassa hullut miehet,
  pahat paljo juotuansa.
  Laulavat sinun poloisen
  miekkahan tuliterähän;
  jo on laulettu paremmat,
  jalommatki jaksettuna."
  Virkkoi lieto Lemminkäinen,
  sanoi kaunis Kaukomieli:
  "Jo olen ennenkin elellyt
  noilla Pohjolan tuvilla.
  Ei minua laula lappi
  eikä tunge turjalainen;
  itse laulan lappalaisen
  sekä tungen turjalaisen:
  laulan halki hartionsa,
  puhki leukansa puhelen,
  paian kauluksen kaheksi,
  rikki rintalastasensa."
  Sanoi äiti Lemminkäisen:
  "Ohoh poikani poloinen!
  Vielä muistat muinaistasi,
  kerskut ennen käynnistäsi!
  Jo olet ennenkin elellyt
  noilla Pohjolan tuvilla:
  uinut kaikki umpilammit,
  koirankieliset kokenut,
  käynyt koskia kolisten,
  myötävirtoja vilisten,
  Tuonen kosket tunnustellut,
  mitannut Manalan virrat!
  Siell' oisit tänäki päänä
  ilman äitittä pahatta.
  "Muistapa, mitä sanelen!
  Tulet Pohjolan tuville:
  mäki on täynnä seipähiä,
  piha täynnä pylvähiä,
  ne on täynnä miehen päitä;
  yks' on seiväs päätöin seiväs
  - senpä seipähän nenähän
  sinun pääsi leikatahan!"
  Virkkoi lieto Lemminkäinen,
  sanoi kaunis Kaukomieli:
  "Hurja noita huolinevi,
  epäkelpo keksinevi,
  viittä, kuutta vainovuotta,
  seitsentä sotakeseä!
  Ei noita uro totelle,
  vääjänne väheäkänä.
  Tuo mulle sotisopani,
  vanhat vainovaatteheni!
  Itse käyn isoni miekan,
  katson kalvan taattoseni;
  viikon on vilussa ollut,
  kauan kaihossa sijassa,
  itkenyt ikänsä siellä,
  kantajata kaipaellut."
  Sai siitä sotisopansa,
  vanhat vainovaattehensa,
  isonsa ikuisen miekan,
  tuon taaton sotatoverin.
  Senpä siltahan sysäsi,
  terin työnti lattiahan:
  miekkanen käessä kääntyi
  kuni tuore tuomen latva
  tahi kasvava kataja.
  Sanoi lieto Lemminkäinen:
  "Tuskin on Pohjolan tuvissa,
  Sariolan salvoksissa
  tämän miekan miettijäistä,
  tämän kalvan katsojaista."
  Jousen seinältä sivalti,
  kaaren vahvan vaarnaselta.
  Sanovi sanalla tuolla,
  lausui tuolla lausehella:
  "Sen mä mieheksi sanoisin,
  urohoksi arveleisin,
  joka jouseni vetäisi,
  kiveräni kiinnittäisi
  noilla Pohjolan tuvilla,
  Sariolan salvoksilla."
  Siitä lieto Lemminkäinen,
  tuo on kaunis Kaukomieli,
  suorihe sotisopihin,
  puki vainovaattehisin.
  Itse lausui orjallensa,
  sanan virkkoi, noin nimesi:
  "Oi on osto-orjaseni,
  rahan saatu raatajani!
  Jou'uta sotaoriini,
  valjastele vainovarsa
  lähteäkseni pitoihin,
  lemmon joukon juominkihin!"
  Orja nöyrä, neuvottava,
  pian pistihe pihalle,
  työnti varsan valjahisin,
  puikkoihin tulipunaisen.
  Sanoi tuolta tultuansa:
  "Jo olen tehnyt tehtäväni,
  suorittanut tuon orosi,
  varsan viljon valjastanut."
  Siitä lieto Lemminkäisen
  luku lähteä tulevi.
  Käsi käski, toinen kielti,
  sormet suoniset pakotti.
  Toki läksi, kuin käkesi,
  varsin läksi, ei varannut.
  Emo neuvoi poikoansa,
  vanhin lastansa varoitti
  oven suusta, orren alta,
  kattilan katasijoilta:
  "Poikueni, ainueni,
  lapseni, vakauteni!
  Jos sa jou'ut juominkihin,
  tapahut mihin tahansa,
  juopa puoli tuoppiasi,
  keskimaihin maljasesi;
  anna toisen toinen puoli,
  pahemman pahempi puoli:
  mato maljassa venyvi,
  toukka tuopin pohjukassa."
  Vielä neuvoi poikoansa,
  varsin lastansa vakusti
  perimäisen pellon päästä,
  veräjältä viimeiseltä:
  "Jos sa jou'ut juominkihin,
  tapahut mihin tahansa,
  istu puolella sijoa,
  astu puoliaskelella,
  anna toisen toinen puoli,
  pahemman pahempi puoli,
  niin sinusta mies tulevi,
  uros selvä selkiävi,
  läpi käymähän keräjät,
  jutut julki polkemahan
  urohoisessa väessä,
  miehisessä joukkiossa."
  Siitä läksi Lemminkäinen
  istuen oron re'essä;
  iski virkkua vitsalla,
  heitti helmiruoskasella.
  Läksi virkku vieremähän,
  hevonen helettämähän.
  Ajoi aikoa vähäisen,
  hyvän hetken hetkutteli:
  näki tiellä teirikarjan.
  Teiret lentohon lehahti,
  lintukarja kapsahutti
  eestä juoksevan hevosen.
  Jäi hitusen höyheniä,
  tielle teiren sulkasia.
  Ne kokosi Lemminkäinen,
  tapaeli taskuhunsa:
  ei tieä, mikä tulisi,
  tapahtuisi taipalella;
  kaikki on tarpehen talossa,
  hyväksi hätävarana.
  Ajoi eellehen vähäisen,
  kulki tietä pikkuruisen;
  jo hepo hörösteleikse,
  luppakorva luonteleikse.
  Se on lieto Lemminkäinen,
  itse kaunis Kaukomieli,
  kuorustihe korjastansa,
  kaarastihe katsomahan:
  niin on, kuin sanoi emonsa,
  oma vanhempi vakasi!
  Aivin on joki tulinen
  poikitse hevon e'essä.
  Joess' on tulinen koski,
  koskessa tulinen luoto,
  luo'olla tulinen korko,
  korolla tulinen kokko:
  sillä kulkku tulta kuohui,
  suu valeli valkeata,
  höyhenet tulena tuiski,
  säkeninä säihkäeli.
  Kaukon kaukoa näkevi,
  loitompata Lemminkäisen:
  "Minnepä menevi Kauko,
  kunne läksit, Lemmin poika?"
  Virkkoi lieto Lemminkäinen,
  sanoi kaunis Kaukomieli:
  "Läksin Pohjolan pitoihin,
  salajoukon juominkihin.
  Välty syrjähän vähäisen,
  poikellaite tieltä poies,
  laske eelle matkamiestä,
  Lemminkäistä liiatenki,
  sivutsesi siirtymähän,
  vieretse vaeltamahan!"
  Kokko saatteli sanoa,
  tulikulkku kuiskahella:
  "Lasken eelle matkamiehen,
  Lemminkäisen liiatenki
  - suun kautta samoamahan,
  kautta kulkun kulkemahan:
  siitä sulle tie menevi
  mennä tuosta tuon hyväksi
  noihin pitkihin pitoihin,
  iän kaiken istumihin."
  Mitä huoli Lemminkäinen!
  Ei tuossa kovin hätäillyt.
  Tapasip' on taskuhunsa,
  löihe kukkaroisehensa,
  otti teiren sulkasia;
  hieroa hitustelevi
  kahen kämmenen välissä,
  sormen kymmenen sovussa:
  siitä syntyi teirikarja,
  koko parvi koppeloita.
  Syöksi ne kokolle suuhun,
  antoi appajan kitahan,
  kulkkuhun kokon tulisen,
  ikenihin iskulinnun.
  Sillä siitä selvittihe,
  pääsi päivän ensimäisen.
  Iski virkkua vitsalla,
  helähytti helmisellä.
  Läks' oronen oikomahan,
  hepo helkehyttämähän.
  Ajoi matkoa palasen,
  piirrätteli pikkuruisen;
  jo oronen ouostuvi,
  hevonen hörähtelevi.
  Kohottihe korjastansa,
  kaahistihe katsomahan:
  niin on, kuin sanoi emonsa,
  oma vanhempi vakitti!
  On eessä tulinen kuoppa,
  se on poikkipuolin tietä,
  itähän iäti pitkä,
  luotehesen loppumatoin,
  täynnä kuumoa kiveä,
  palavata paateroa.
  Mitä huoli Lemminkäinen!
  Ukkoa rukoelevi:
  "Oi Ukko, ylijumala,
  tahi taatto taivahinen!
  Nosta lonka luotehelta,
  toinen lännestä lähetä,
  kolmas istuta iästä,
  kohottele koillisesta,
  syrjin yhtehen syseä,
  lomatusten loukahuta!
  Sa'a lunta sauvan varsi,
  kiehittele keihäsvarsi
  noille kuumille kiville,
  palaville paateroille!"
  Tuo Ukko, ylijumala,
  taatto vanha taivahinen,
  nosti longan luotehelta,
  toisen lännestä lähetti,
  iätti iästä pilven,
  kohotteli koilta ilman,
  nepä yhtehen yhytti,
  lomakkohon loukahutti.
  Satoi lunta sauvan varren,
  kiehitteli keihäsvarren
  noille kuumille kiville,
  palaville paateroille:
  tulipa luminen lampi,
  hyinen järvi muo'ostihe.
  Siitä lieto Lemminkäinen
  lauloi tuohon jäisen sillan
  poikitse lumisen lammin,
  äyrähästä äyrähäsen.
  Sillä sen rovin vaelti,
  pääsi toisen päiväyksen.
  Laski virkkua vitsalla,
  helähytti helmisvyöllä.
  Sai virkku vilettämähän,
  hepo hötkelyttämähän.
  Virkku juoksi virstan, toisen,
  maan paras palan pakeni;
  siitä seisahtui äkisti,
  ei pakene paikaltansa.
  Itse lieto Lemminkäinen
  kavahtihe katsomahan:
  on susi veräjän suulla,
  karhu vastassa kujalla,
  suulla Pohjolan veräjän,
  päässä pitkien kujien.
  Silloin lieto Lemminkäinen,
  itse kaunis Kaukomieli,
  tavoitteli taskuhunsa,
  kulki kukkaroisehensa;
  otti uuhen villasia,
  hieroa utustelevi
  kahen kämmenen kesessä,
  sormen kymmenen sovussa.
  Puhui kerran kämmenelle:
  uuhet juoksuhun uhahti,
  koko lauma lampahia,
  karitsoita aika karja.
  Suet sinne ryömäisihe,
  karhut kanssa kaimasihe.
  Itse lieto Lemminkäinen
  ajoi eelle matkoansa.
  Kulki tietä pikkaraisen,
  tuli Pohjolan pihalle.
  Aita oli rautainen rakettu,
  teräksinen tarha tehty,
  sata syltä maaemähän,
  tuhat syltä taivosehen,
  keihä'illä seivästetty,
  maan maoilla aiastettu,
  käärmehillä kiinnitetty,
  sisiliskoilla si'elty:
  heitty hännät häilymähän,
  pääkurikat kuilumahan,
  päät vankat vapajamahan,
  päät ulos, sisähän hännät.
  Se on lieto Lemminkäinen
  jo tuossa ajattelevi:
  "Niin on, kuin sanoi emoni,
  kantajani kaikeroitti:
  on tuossa mokoma aita
  pantu maasta taivosehen!
  Alahatse kyy matavi,
  alemmaksi aita pantu,
  ylähätse lintu lenti,
  ylemmäksi aita pantu."
  Tok' ei tuossa Lemminkäinen
  huolinut kovin hätäillä.
  Veti veitsen huotrastansa,
  tupestansa tuiman rauan,
  sillä aitoa sivalti,
  katkoi aiakset kaheksi;
  aian rautaisen avasi,
  käänti tarhan käärmehisen
  viieltä vitsasväliltä,
  seitsemältä seipähältä.
  Itse eellehen ajavi
  portin Pohjolan etehen.
  Käärme tiellä käänteleikse
  eessä portin poikkipuolin,
  pitelämpi pirtin hirttä,
  paksumpi patsasta portin.
  Sata silmeä maolla,
  tuhat kieltä käärmehellä,
  silmät seulan suuruhiset,
  kielet pitkät keihovartta,
  hampahat haravan varren,
  selkä seitsemän venettä.
  Siinä lieto Lemminkäinen
  ei tohi käsiksi käyä
  satasilmälle maolle,
  tuhatkieli-käärmehelle.
  Virkkoi lieto Lemminkäinen,
  sanoi kaunis Kaukomieli:
  "Mato musta, maanalainen,
  toukka Tuonen-karvallinen,
  kulkija kulon-alainen,
  lehen lemmon juurehinen,
  läpi mättähän menijä,
  puun juuren pujottelija!
  Kuka sun kulosta nosti,
  heinän juuresta herätti
  maan päälle matelemahan,
  tielle teukkalehtamahan?
  Kuka nosti nokkoasi,
  kuka käski, ken kehoitti
  päätä pystössä piteä,
  kaulan vartta kankeata?
  Isosiko vai emosi
  vaiko vanhin veljiäsi
  vai nuorin sisariasi
  vaiko muu sukusi suuri?
  "Sule nyt suusi, peitä pääsi,
  kätke kielesi käpeä,
  sykerräite sykkyrähän,
  käperräite käppyrähän,
  anna tietä, puolen tietä,
  sivu mennä matkamiehen!
  Tahi siirry tieltä poies,
  kule, kurja, kursikkohon,
  kaaloa kanervikkohon,
  sala'aite sammalehen,
  veäite villakuontalona,
  haavan halkona kuleksi, tunge pääsi turpehesen,
  mätä mättähän sisähän
  - turpehessa sun tupasi,
  alla mättähän majasi - :
  jospa tuolta pääsi nostat,
  Ukko pääsi särkenevi
  neuloilla teräsnenillä,
  rakehilla rautaisilla."
  Senpä lausui Lemminkäinen.
  Ei sitä mato totellut;
  ain' yhä kähäelevi,
  ylös kielin kiehahtavi,
  suin ylös suhahtelevi
  pään varalle Lemminkäisen.
  Siitä lieto Lemminkäinen
  muisti vanhoja sanoja,
  ennen eukon neuvomia,
  äitinsä opettamia.
  Sanoi lieto Lemminkäinen,
  virkki kaunis Kaukomieli:
  "Kun et tuostana totelle
  etkä vääjänne vähällä,
  vielä turvut tuskihisi,
  paisut pakkopäivihisi,
  halkeat, paha, kaheksi,
  konna, kolmeksi muruksi,
  kun ma etsinen emosi,
  haen valtavanhempasi.
  Tieän, sykkä, synnyntäsi,
  maan kamala, kasvantasi:
  Syöjätär sinun emosi,
  Vetehinen vanhempasi.
  "Sylki Syöjätär vesille,
  laski kuolan lainehille.
  Tuota tuuli tuuitteli,
  ve'en henki heilutteli,
  tuuitteli vuotta kuusi,
  senki seitsemän keseä
  selvällä meren selällä,
  lapovilla lainehilla.
  Vesi sen pitkäksi venytti,
  päivä paistoi pehmeäksi,
  ve'en tyrsky maalle työnti,
  aalto rannallen ajeli.
  "Kulki kolme luonnotarta
  rannalla meren rapean,
  meren pauhun partahalla.
  Ne tuon rannalla näkivät;
  sanoivat sanalla tuolla:
  'Mipä tuostaki tulisi,
  kunpa Luoja hengen loisi,
  tuolle silmät siunoaisi?'
  "Päätyi Luoja kuulemassa;
  sanan virkkoi, noin nimesi:
  'Pahasta paha tulisi,
  konna konnan oksennosta,
  jos ma tuolle hengen loisin,
  silmät päähän siunoaisin.'
  "Saipa Hiisi kuulemahan,
  mies häjy tähyämähän.
  Itse luojaksi rupesi;
  antoi Hiisi hengen tuolle
  konnan ilkeän kinalle,
  Syöjättären sylkemälle:
  siitä kääntyi käärmeheksi,
  muuttui mustaksi maoksi.
  "Mist' on tuolle henki saatu?
  Henki Hiien hiiloksesta.
  Mist' on syyetty syäntä?
  Syöjättäreltä syäntä.
  Mist' on aivot ankeloisen?
  Virran vankan vaaluvista.
  Mistä tunto turmiolla?
  Kuohusta tulisen kosken.
  Mist' on pää pahalle pantu?
  Pää pahan pavun jyvästä.
  "Mist' on siihen silmät luotu?
  Lemmon liinan siemenistä.
  Mist' on korvat konnan päässä?
  Lemmon koivun lehtosista.
  Mist' on suuta suunnitettu?
  Suu solesta Syöjättären.
  Mist' on kieli kehnon suussa?
  Keitolaisen keihä'ästä.
  Mist' on hampahat häjyllä?
  Okahista Tuonen ohran.
  Mist' on ilkeän ikenet?
  Ikenistä Kalman immen.
  "Mist' on selkä seisotettu?
  Hiien hiiliseipähästä.
  Mistä häntä häälättynä?
  Pahalaisen palmikosta.
  Mistä suolet solmittuna?
  Suolet surman vyöllisestä.
  "Siin' oli sinun sukusi,
  siinä kuulu kunniasi!
  "Mato musta, maanalainen,
  toukka Tuonen-karvallinen,
  maan karva, kanervan karva,
  kaiken ilmankaaren karva!
  Lähe nyt tieltä matkamiehen,
  eestä kulkijan urohon!
  Anna mennä matkamiehen,
  Lemminkäisen leyhytellä
  noihin Pohjolan pitoihin,
  hyvän synnyn syöminkihin!"
  Jo mato kuvattelihe,
  satasilmä siirtelihe,
  kääntelihe käärme paksu,
  muuttelihe tien mukahan;
  antoi mennä matkamiehen,
  Lemminkäisen leyhytellä
  noihin Pohjolan pitoihin,
  salajoukon juominkihin.

  Seitsemäskolmatta runo

  Jo nyt Kaukoni kuletin,
  saatoin Ahti Saarelaisen
  monen surman suun ohitse,
  Kalman kielen kantimetse
  noille Pohjolan pihoille,
  salakansan kartanoille.
  Nyt onpi saneltavana,
  kielin kertoeltavana,
  miten lieto Lemminkäinen,
  tuo on kaunis Kaukomieli,
  tuli Pohjolan tupihin,
  Sariolan salvoksihin,
  ilman kutsutta pitoihin,
  airuhitta juominkihin.
  Tuop' on lieto Lemminkäinen,
  poika, veitikkä verevä,
  heti kun tuli tupahan,
  astui keskilattialle:
  silta liekkui lehmuksinen,
  tupa kuusinen kumahti.
  Sanoi lieto Lemminkäinen,
  itse virkki, noin nimesi:
  "Terve tänne tultuani,
  terve tervehyttäjälle!
  Kuules, Pohjolan isäntä!
  Oisiko talossa tässä
  ohria orosen purra,
  olutta urohon juoa?"
  Itse Pohjolan isäntä
  istui pitkän pöyän päässä.
  Tuop' on tuolta vastoavi,
  sanan virkkoi, noin nimesi:
  "Ollevi talossa tässä
  tannerta orosen olla.
  Eikä kielletä sinua,
  jos olet siivolla tuvassa,
  oven suussa seisomasta,
  oven suussa, orren alla,
  kahen kattilan välissä,
  kolmen koukun koskevilla."
  Siinä lieto Lemminkäinen
  murti mustoa haventa,
  kattilaisen-karvallista.
  Sanan virkkoi, noin nimesi:
  "Lempo tänne lähteköhön
  oven suuhun seisomahan,
  nokianne nuohomahan,
  karstoja karistamahan!
  Eip' ennen minun isoni
  eikä valtavanhempani
  seisonut sijalla sillä,
  oven suussa, orren alla.
  Olipa sijoa silloin:
  tanhua orihin olla,
  tupa pesty miesten tulla,
  sopet luoa sormikasta,
  vaarnat miesten vanttuhia,
  seinät miekkoja laella.
  Miksip' ei ole minulle
  kuin ennen minun isolle?"
  Siitä siirtihen ylemmä,
  pyörähtihe pöyän päähän;
  istuihe rahin nenähän,
  petäjäisen penkin päähän:
  rahi vastahan rasahti,
  petäjäinen penkki notkui.
  Sanoi lieto Lemminkäinen:
  "Enpäs liene lempivieras,
  kun ei tuotane olutta
  tulevalle vierahalle."
  Ilpotar, hyvä emäntä,
  sanan virkkoi, noin nimesi:
  "Ohoh poika Lemminkäisen!
  Mi sinusta vierahasta!
  Tulit pääni polkemahan,
  aivoni alentamahan!
  Ohrina oluet meillä,
  makujuomat maltahina,
  leipomatta vehnäleivät,
  lihakeitot keittämättä.
  Oisit yötä ennen tullut
  taikka päiveä jälestä."
  Siinä lieto Lemminkäinen
  murti suuta, väänti päätä,
  murti mustoa haventa.
  Itse tuon sanoiksi virkki:
  "Jop' on täällä syömät syöty,
  häät juotu, piot pi'etty,
  oluet osin jaeltu,
  me'et miehin mittaeltu,
  kannut kannettu kokohon,
  tuopit roukkoihin rovittu!
  "Oi sie Pohjolan emäntä,
  Pimentolan pitkähammas!
  Pi'it häät häjyn tavalla,
  kutsut koiran kunnialla.
  Leipoelit leivät suuret,
  panit ohraiset oluet,
  laitoit kutsut kuusianne,
  anojat yheksiänne:
  kutsuit kurjat, kutsuit köyhät,
  kutsuit ruojat, kutsuit roistot,
  kaikki hoikat huonemiehet,
  kaitakauhtanat kasakat;
  muun on kutsuit kaiken kansan
  - minun heitit kutsumatta!
  "Mintähen tämä minulle
  omistani ohristani?
  Muut ne kantoi kauhasilla,
  muut ne tiiskinä tiputti,
  minä määrin mätkäelin,
  puolikkoisin putkaelin
  omiani ohriani,
  kylvämiäni jyviä.
  "En nyt liene Lemminkäinen,
  en vieras hyvän-niminen,
  kun ei tuotane olutta,
  pantane pata tulelle,
  keittoa pa'an sisähän,
  leiviskä sianlihoa,
  syöäkseni, juoakseni
  päähän matkan päästyäni."
  Ilpotar, hyvä emäntä,
  hänpä tuon sanoiksi virkki:
  "Ohoh piika pikkarainen,
  orjani alinomainen!
  Pane keittoa patahan,
  tuo olutta vierahalle!"
  Tyttö pieni, tyhjä lapsi,
  pahin astian pesijä,
  lusikkojen luutustaja,
  kapustojen kaapustaja
  pani keittoa patahan:
  luut lihoista, päät kaloista,
  vanhat naatit naurihista,
  kuoret leivistä kovista.
  Toi siitä olutta tuopin,
  kannun kaljoa pahinta
  juoa lieto Lemminkäisen,
  appoa halun-alaisen.
  Itse tuon sanoiksi virkki:
  "Tokko lie sinussa miestä,
  juojoa tämän oluen,
  tämän kannun kaatajata?"
  Lemminkäinen, lieto poika,
  katsoi tuosta tuoppihinsa:
  toukka on tuopin pohjukassa,
  käärmehiä keskimailla;
  äärillä maot mateli,
  sisiliskot liuahteli.
  Sanoi lieto Lemminkäinen,
  kauahutti Kaukomieli:
  "Tuopin tuojat Tuonelahan,
  kannun kantajat Manalle
  ennen kuun ylenemistä,
  tämän päivän päätymistä!"
  Siitä tuon sanoiksi virkki:
  "Oh sinä olut katala!
  Jo nyt jou'uit joutavihin,
  jou'uit joutavan jälille!
  Olut suuhun juotanehe,
  ruhkat maahan luotanehe
  sormella nimettömällä,
  vasemmalla peukalolla!"
  Tapasip' on taskuhunsa,
  kulki kukkaroisehensa.
  Otti ongen taskustansa,
  väkärauan väskystänsä,
  tuonp' on tunki tuoppihinsa,
  alkoi onkia olutta:
  maot puuttui onkehensa,
  väkähänsä kyyt vihaiset.
  Sa'an nosti sammakoita,
  tuhat mustia matoja,
  loi ne maahan maan hyviksi,
  kaikki laski lattialle;
  veti veitsensä terävän,
  tuon on tuiman tuppirauan,
  sillä silpoi päät maoilta,
  katkoi kaulat käärmehiltä
  - joi oluen onneksensa,
  me'en mustan mieliksensä.
  Sanan virkkoi, noin nimesi:
  "En mä liene lempivieras,
  kun ei tuotane olutta,
  parempata juotavata
  varavammalla käellä,
  suuremmalla astialla,
  tahi ei oinasta isetä,
  suurta sonnia tapeta,
  härkeä tupahan tuoa,
  sorkkasäärtä huonehesen."
  Itse Pohjolan isäntä
  sanan virkkoi, noin nimesi:
  "Mitä sie tulitki tänne,
  ken sinua koolle kutsui?"
  Virkkoi lieto Lemminkäinen,
  sanoi kaunis Kaukomieli:
  "Korea kutsuttu vieras,
  koreampi kutsumatoin.
  Kuules, poika pohjolaisen,
  itse Pohjolan isäntä!
  Anna ostoa olutta,
  juomoa rahan-alaista!"
  Tuopa Pohjolan isäntä
  tuosta suuttui ja syäntyi,
  kovin suuttui ja vihastui.
  Lauloi lammin lattialle
  Lemminkäisellen etehen.
  Sanan virkkoi, noin nimesi:
  "Tuoss' on joki juoaksesi,
  lampi laikutellaksesi."
  Mitä huoli Lemminkäinen!
  Sanan virkkoi, noin nimesi:
  "En ole vaimojen vasikka
  enkä härkä hännällinen
  juomahan jokivesiä,
  lampivettä lakkimahan."
  Itse loihe loitsimahan,
  laikahtihe laulamahan.
  Lauloi sonnin lattialle,
  härän suuren, kultasarven:
  sepä lammin laikkaeli,
  joi jokosen onneksensa.
  Pohjolainen, pitkä poika,
  suen suustansa sukesi;
  senpä lauloi lattialle
  surmaksi lihavan sonnin.
  Lemminkäinen, lieto poika,
  lauloi valkean jäniksen
  lattialle hyppimähän
  sen sutosen suun e'essä.
  Pohjolainen, pitkä poika,
  lauloi koiran koukkuleuan
  tuon jäniksen tappamahan,
  kierosilmän kiskomahan.
  Lemminkäinen, lieto poika,
  lauloi orrellen oravan,
  orsilla kapahumahan,
  koiran tuota haukkumahan.
  Pohjolainen, pitkä poika,
  lauloi nää'än kultarinnan:
  näätä näppäsi oravan
  orren päässä istumasta.
  Lemminkäinen, lieto poika,
  lauloi ruskean reposen:
  se söi nää'än kultarinnan,
  karvan kaunihin kaotti.
  Pohjolainen, pitkä poika,
  kanan suustansa sukesi
  sillalla sipoamahan
  tuon reposen suun e'essä.
  Lemminkäinen, lieto poika,
  haukan suustansa sukesi,
  kieleltä käpeäkynnen:
  sepä kiskalti kanasen.
  Sanoi Pohjolan isäntä,
  itse lausui, noin nimesi:
  "Ei tässä piot paranne,
  kun ei vierahat vähenne;
  talo työlle, vieras tielle
  hyvistäki juomingista!
  Lähe tästä, hiien heitto,
  luota kaiken ihmiskansan!
  Kotihisi, konna, koita,
  paha, maahasi pakene!"
  Virkkoi lieto Lemminkäinen,
  sanoi kaunis Kaukomieli:
  "Ei miestä manaten saa'a,
  ei miestä pahempatana
  sijaltansa siirtymähän,
  paikalta pakenemahan."
  Silloin Pohjolan isäntä
  miekan seinältä sivalti,
  tempasi tuliteränsä.
  Sanan virkkoi, noin nimesi:
  "Oi sie Ahti Saarelainen
  tahi kaunis Kaukomieli!
  Mitelkämme miekkojamme,
  katselkamme kalpojamme,
  minunko parempi miekka
  vainko Ahti Saarelaisen!"
  Sanoi lieto Lemminkäinen:
  "Mitä minun on miekastani,
  kun on luissa lohkiellut,
  pääkasuissa katkiellut!
  Vaan kuitenki kaikitenki,
  kun ei nuo piot paranne,
  mitelkämme, katselkamme,
  kumman miekka mieluhumpi!
  Eip' ennen minun isoni
  miekkamittoja varannut:
  pojastako polvi muuttui,
  lapsesta laji väheni!"
  Otti miekan, riisui rauan,
  tempasi tuliteräisen
  huotrasta huveksisesta,
  vyöstä vennon-selkäisestä.
  Mittelivät, katselivat
  noien miekkojen pituutta:
  olipa pikkuista pitempi
  miekka Pohjolan isännän,
  yhtä kynnen mustukaista,
  puolta sormuen niveltä.
  Sanoi Ahti Saarelainen,
  virkkoi kaunis Kaukomieli:
  "Sinunpa pitempi miekka:
  sinun eellä iskeminen."
  Siitä Pohjolan isäntä
  sivalteli, sieppaeli,
  tavoitteli, ei tavannut,
  Lemminkäistä päälakehen.
  Kerran ortehen osasi,
  kamanahan kapsahutti:
  orsi poikki otskahutti,
  kamana kaheksi lenti.
  Sanoi Ahti Saarelainen,
  virkkoi kaunis Kaukomieli:
  "Min teki pahoa orret,
  kamana tihua työtä,
  jotta orsia osoitat,
  kamanata kapsuttelet?
  "Kuule, poika pohjolaisen,
  itse Pohjolan isäntä!
  Tukela tora tuvassa,
  seikat akkojen seassa:
  tuvan uuen turmelemme,
  lattiat verin panemme.
  Käykämme ulos pihalle,
  ulos pellolle torahan,
  tanterelle tappelohon!
  Pihalla veret paremmat,
  kaunihimmat kartanolla,
  luontevaisemmat lumella."
  Mentihin ulos pihalle.
  Tavattihin lehmän talja,
  levitettihin pihalle
  senp' on päällä seistäksensä.
  Sanoi Ahti Saarelainen:
  "Kuulesta, sa Pohjan poika!
  Sinunpa pitempi miekka,
  sinun kalpa kauheampi
  - ehkä tuon on tarvinnetki,
  ennenkuin ero tulevi
  tahi kaula katkeavi - :
  iske päältä, Pohjan poika!"
  Iski päältä Pohjan poika.
  Iski kerran, iski toisen,
  kohta kolmasti rapasi;
  eipä oike'in osoita,
  lipaise lihoakana,
  ota ei orvaskettuana.
  Sanoi Ahti Saarelainen,
  virkkoi kaunis Kaukomieli:
  "Annapas minäki koitan,
  jo se on vuoroni minunki!"
  Tuopa Pohjolan isäntä
  ei tuosta totella ollut:
  yhä iski, ei epäillyt,
  tarkoitteli, ei tavannut.
  Tulta tuiski tuima rauta,
  terä varsin valkeata
  käessä lieto Lemminkäisen;
  läksi loiste loitommaksi,
  vasten kauloa valahti
  tuon on pojan pohjolaisen.
  Sanoi kaunis Kaukomieli:
  "Ohoh Pohjolan isäntä!
  Niinp' on kaulasi, katalan,
  kuni koite ruskeana!"
  Tuopa poika pohjolaisen,
  itse Pohjolan isäntä,
  sinne siirti silmiänsä
  pä'in kauloa omoa.
  Tuop' on lieto Lemminkäinen
  siinä lyöä silpahutti,
  iski miestä miekallansa,
  kavahutti kalvallansa.
  Löip' on kerran luimahutti:
  laski pään on päältä olka,
  kallon kaulalta sivalti;
  vei kuin naatin naurihista
  tahikka tähkän olesta,
  evän kaikesta kalasta.
  Päähyt pyörähti pihalle,
  miehen kallo kartanolle,
  kuni nuolen noutaessa
  puusta koppelo putosi.
  Sata oli seivästä mäellä,
  tuhat pystössä pihalla,
  saoin päitä seipähissä.
  Yks' on seiväs ilman päättä:
  tuop' on lieto Lemminkäinen
  otti pään pojan pätöisen,
  kantoi kallon kartanolta
  senki seipähän nenähän.
  Siitä Ahti Saarelainen,
  tuo on kaunis Kaukomieli,
  tupahan palattuansa
  sanan virkkoi, noin nimesi:
  "Tuo vettä, vihainen piika,
  käsiäni pestäkseni
  veristä pahan isännän,
  häjyn miehen hurmehista!"
  Pohjan akka syännyksenti,
  syännyksenti, suutuksenti.
  Lauloi miestä miekallista,
  asehellista urosta,
  saa miestä miekallista,
  tuhat kalvan kantajata
  pään varalle Lemminkäisen,
  Kaukomielen kaulan päälle.
  Jo aika tosin tulevi,
  päivä liitolle lipuvi,
  toki käypi tuskemmaksi,
  läylemmäksi lankeavi
  asuskella Ahti poian,
  Lemminkäisen leyhytellä
  noissa Pohjolan pioissa,
  salajoukon juomingissa.

  Kahdeksaskolmatta runo

  Jo nyt Ahti Saarelainen,
  itse lieto Lemminkäinen,
  pistäiksen on piilemähän,
  painaikse pakenemahan
  pimeästä Pohjolasta,
  sangasta Saran talosta.
  Läksi tuiskuna tuvasta,
  savuna pihalle saapi
  pakohon pahoja töitä,
  pillojansa piilemähän.
  Niin pihalle tultuansa
  katseleikse, käänteleikse,
  etsi entistä oritta.
  Näe ei entistä oroa:
  näki paaen pellon päässä,
  pajupehkon pientarella.
  Mikäs neuvoksi tulevi,
  mikä neuvon antajaksi,
  ettei pää pahoin menisi,
  tukka turhi'in tulisi,
  hivus hieno lankeaisi
  näillä Pohjolan pihoilla?
  Jo kumu kylästä kuului,
  tomu toisista taloista,
  välkytys kylän väliltä,
  silmän isku ikkunoilta.
  Tuossa lieto Lemminkäisen,
  tuon on Ahti Saarelaisen,
  täytyi toisiksi ruveta,
  piti muiksi muutellaita.
  Kokkona ylös kohosi,
  tahtoi nousta taivahalle:
  päivä poltti poskipäitä,
  kuuhut kulmia valaisi.
  Siinä lieto Lemminkäinen
  Ukkoa rukoelevi:
  "Oi Ukko, hyvä Jumala,
  mies on tarkka taivahinen,
  jymypilvien pitäjä,
  hattarojen hallitsija!
  Laaipa utuinen ilma,
  luopa pilvi pikkarainen,
  jonka suojassa menisin,
  kotihini koitteleisin
  luoksi ehtoisen emoni,
  tykö valtavanhempani!"
  Lenteä lekuttelevi,
  katsoi kerran jälkehensä:
  keksi harmoan havukan
  - sen silmät paloi tulena
  kuni pojan pohjolaisen,
  Pohjan entisen isännän.
  Sanoi harmoa havukka:
  "Ohoh Ahti veikkoseni!
  Muistatko muinaista sotoa,
  tasapäätä tappeloa?"
  Sanoi Ahti Saarelainen,
  virkkoi kaunis Kaukomieli:
  "Havukkani, lintuseni!
  Käännäite kohin kotia!
  Sano tuonne tultuasi
  pimeähän Pohjolahan:
  'Kova on kokko kourin saa'a,
  kynälintu kynsin syöä.'"
  Jo kohta kotihin joutui
  luoksi ehtoisen emonsa
  suulla surkeannäöllä,
  syämellä synkeällä.
  Emo vastahan tulevi
  kulkiessansa kujoa,
  aitoviertä astuessa.
  Ennätti emo kysyä:
  "Poikueni, nuorempani,
  lapseni, vakavampani!
  Mit' olet pahoilla mielin
  Pohjolasta tullessasi?
  Onko sarkoin vaarrettuna
  noissa Pohjolan pioissa?
  Jos on sarkoin vaarrettuna,
  saat sinä paremman sarkan,
  taattosi soasta saaman,
  tavoittaman tappelosta."
  Sanoi lieto Lemminkäinen:
  "Oi emoni, kantajani!
  Ken mun sarkoin vaarteleisi!
  Itse vaartaisin isännät,
  vaartaisin sata urosta,
  tuhat miestä tunnustaisin."
  Sanoi äiti Lemminkäisen:
  "Mit' olet pahoilla mielin?
  Oletko voitettu orihin,
  herjattu hevosen varsoin?
  Jos olet voitettu orihin,
  ostaos ori parempi
  ison saamilla eloilla,
  vanhemman varustamilla!"
  Sanoi lieto Lemminkäinen:
  "Oi emoni, kantajani!
  Ken mun herjaisi hevosin
  eli varsoin voitteleisi!
  Itse herjaisin isännät,
  voittaisin oron ajajat,
  miehet vankat varsoinensa,
  urohot orihinensa."
  Sanoi äiti Lemminkäisen:
  "Mit' olet pahoilla mielin,
  kuta synke'in syämin
  Pohjolasta tultuasi?
  Oletko naisin naurettuna
  eli piioin pilkattuna?
  Jos olet naisin naurettuna
  eli piioin pilkattuna,
  toiset toiste pilkatahan,
  naiset vasta nauretahan."
  Sanoi lieto Lemminkäinen:
  "Oi emoni, kantajani!
  Ken mun naisin naurattaisi
  eli piioin pilkkoaisi!
  Itse nauraisin isännät,
  kaikki piiat pilkkoaisin,
  nauraisin sataki naista,
  tuhat muuta morsianta."
  Sanoi äiti Lemminkäisen:
  "Mi sinulla, poikueni?
  On sulle satunen saanut
  Pohjolassa käyessäsi,
  vainko liioin syötyäsi,
  syötyäsi, juotuasi
  olet öisillä sijoilla
  nähnyt outoja unia?"
  Silloin lieto Lemminkäinen
  sai tuossa sanoneheksi:
  "Akat noita arvelkohot
  öisiä unennäköjä!
  Muistan yölliset uneni,
  sen paremmin päivälliset.
  Oi emoni, vanha vaimo!
  Sääli säkkihin evästä,
  pane jauhot palttinahan,
  suolat riepuhun sovita!
  Pois tuli pojalle lähtö,
  matka maasta ottaminen,
  tästä kullasta ko'ista,
  kaunihista kartanosta:
  miehet miekkoja hiovat,
  kärestävät keihä'itä."
  Emo ennätti kysyä,
  vaivan nähnyt vaaitella:
  "Miksi miekkoja hiovat,
  kärestävät keihä'itä?"
  Virkkoi lieto Lemminkäinen,
  sanoi kaunis Kaukomieli:
  "Siksi miekkoja hiovat,
  kärestävät keihä'itä:
  mun poloisen pään varalle,
  vasten kauloa katalan.
  Tuli työ, tapahtui seikka
  noilla Pohjolan pihoilla:
  tapoin pojan pohjolaisen,
  itsen Pohjolan isännän.
  Nousi Pohjola sotahan,
  takaturma tappelohon
  vasten vaivaista minua,
  yksinäisen ympärille."
  Emo tuon sanoiksi virkki,
  lausui vanhin lapsellensa:
  "Jo sanoin minä sinulle,
  jo vainen varoittelinki,
  yhä kielteä käkesin
  lähtemästä Pohjolahan.
  Mahoit olla oikeassa,
  eleä emon tuvilla,
  oman vanhemman varassa,
  kantajasi kartanossa,
  ei oisi sotoa saanut,
  tapahtunut tappeloa.
  "Kunne nyt, poikani poloinen,
  kunne, kannettu katala,
  lähet pillan piilentähän,
  työn pahan pakenentahan,
  ettei pää pahoin menisi,
  kaula kaunis katkeaisi,
  tukka turhi'in tulisi,
  hivus hieno lankeaisi?"
  Sanoi lieto Lemminkäinen:
  "En tieä sitä sijoa,
  kunne painuisin pakohon
  pillojani piilemähän.
  Oi emoni, kantajani!
  Kunne käsket piilemähän?"
  Sanoi äiti Lemminkäisen,
  itse lausui, noin nimesi:
  "En mä tieä, kunne käsken,
  kunne käsken ja kehoitan.
  Menet männyksi mäelle,
  katajaksi kankahalle,
  tuho sielläki tulevi,
  kova onni kohtoavi:
  use'in mäkinen mänty
  pärepuiksi leikatahan,
  usei'in kataja kangas
  seipähiksi karsitahan.
  "Nouset koivuksi norolle
  tahikka lehtohon lepäksi,
  tuho sielläki tulisi,
  kova onni kohti saisi:
  use'in noroinen koivu
  pinopuiksi pilkotahan,
  use'in lepikkölehto
  hakatahan halmeheksi.
  "Menet marjaksi mäelle,
  puolukaksi kankahalle,
  näille maille mansikoiksi,
  mustikoiksi muille maille,
  tuho sielläki tulisi,
  kova onni kohtoaisi:
  noppisivat nuoret neiet,
  tinarinnat riipisivät.
  "Mene hauiksi merehen,
  siiaksi silajokehen,
  tuho sielläki tulisi,
  kova loppu loukahtaisi:
  mies nuori, noentolainen,
  veisi verkkonsa vesille,
  nuoret nuotalla vetäisi,
  vanhat saisi verkollansa.
  "Menet metsähän sueksi,
  korpimaille kontioksi,
  tuho sielläki tulisi,
  kova onni kohtoaisi:
  mies nuori, noen näköinen,
  kärestäisi keihä'änsä
  surmataksensa sutoset,
  metsän karhut kaataksensa."
  Silloin lieto Lemminkäinen
  sanan virkkoi, noin nimesi:
  "Itse tieän ilke'immät,
  paikat arvoan pahimmat,
  kussa surma suin pitäisi,
  kova loppu loukahtaisi.
  Oi emo, elättäjäni,
  maammo, maion-antajani!
  Kunne käsket piilemähän,
  kunne käsket ja kehoitat?
  Aivan on surma suun e'essä,
  paha päivä parran päällä,
  yksi päivä miehen päätä,
  tuskin täytehen sitänä."
  Silloin äiti Lemminkäisen
  itse virkki, noin nimesi:
  "Sanon ma hyvänki paikan,
  ani armahan nimitän,
  missä piillä pillomuksen,
  paeta pahan-alaisen:
  muistan maata pikkuruisen,
  tieän paikkoa palasen,
  syömätöintä, lyömätöintä,
  miekan miehen käymätöintä.
  Sie vanno valat ikuiset,
  valehettomat, vakaiset,
  kuunna, kymmennä kesänä
  et sotia käyäksesi
  hopeankana halulla
  tahi kullan tarpehella!"
  Sanoi lieto Lemminkäinen:
  "Vannon mie valat vakaiset,
  en kesänä ensimäisnä,
  tok' en vielä toisnakana
  saa'a suurihin sotihin,
  noihin miekan melskehisin.
  Viel' on haavat hartioissa,
  syvät reiät ryntähissä
  entisistäkin iloista,
  mennehistä melskehistä
  suurilla sotamä'illä,
  miesten tappotanterilla."
  Silloin äiti Lemminkäisen
  sanan virkkoi, noin nimesi:
  "Otapa isosi pursi,
  lähe tuonne piilemähän
  ylitse meren yheksän,
  meri-puolen kymmenettä,
  saarehen selällisehen,
  luotohon merellisehen!
  Siell' ennen isosi piili,
  sekä piili jotta säilyi
  suurina sotakesinä,
  vainovuosina kovina;
  hyvä oli siellä ollaksensa,
  armas aikaellaksensa.
  Siellä piile vuosi, toinen,
  käy kotihin kolmannella
  tutuille ison tuville,
  vanhempasi valkamoille!"

  Yhdeksäskolmatta runo

  Lemminkäinen, lieto poika,
  itse kaunis Kaukomieli,
  saapi säkkihin evästä,
  kesävoita vakkahansa,
  vuoeksensa voita syöä,
  toiseksi sianlihoa.
  Siitä läksi piilemähän,
  sekä läksi jotta joutui.
  Sanan virkkoi, noin nimesi:
  "Jo lähenki, jo pakenen
  koko kolmeksi kesäksi,
  viitiseksi vuotoseksi.
  Heitän maat matojen syöä,
  lehot ilvesten levätä,
  pellot peuran piehtaroia,
  ahot hanhien asua.
  "Hyvästi, hyvä emoni!
  Kun tulevi Pohjan kansa,
  Pimentolan pitkä joukko
  päätäni kyselemähän,
  sanopa samonneheksi,
  minun täältä menneheksi
  saman kasken kaattuani,
  joka jo on leikattuna!"
  Vetäisi venon vesille,
  laski laivan lainehille
  teräksisiltä teloilta,
  vaskisilta valkamoilta.
  Veti puuhun purjehia,
  vaattehia varpapuuhun;
  itse istuvi perähän,
  laaittihe laskemahan
  kokan koivuisen nojahan,
  melan vartevan varahan.
  Sanan virkkoi, noin nimesi,
  itse lausui ja pakisi:
  "Puhu, tuuli, purjehesen,
  ahava, aja alusta!
  Anna juosta puisen purren,
  mennä mäntyisen venehen
  saarelle sanattomalle,
  niemelle nimettömälle!"
  Tuuli tuuitti venoista,
  meren tyrsky työnnytteli
  selviä selän vesiä,
  ulapoita auke'ita;
  tuuitteli kuuta kaksi,
  kuun on kohta kolmannenki.
  Tuossa istui niemen neiet
  rannalla meren sinisen;
  katselevat, käänteleivät,
  silmät päin sinistä merta.
  Kenpä vuotti veljeänsä,
  toivoi taattonsa tulevan;
  sepä vasta varsin vuotti,
  joka vuotti sulhoansa.
  Kaukoa näkyvi Kauko,
  Kaukon laiva loitompata:
  on kuin pieni pilven lonka
  veen ja taivahan välillä.
  Niemen neiet arvelevat,
  saaren impyet sanovat:
  "Mipä tuo merellä outo,
  kupa kumma lainehilla?
  Kun ollet omainen laiva,
  saaren pursi purjeniekka,
  niin kohin kotia käänny,
  vasten saaren valkamoita:
  saisimme sanomat kuulla,
  viestit mailta vierahilta,
  rauhassako rantakansat
  vainko vainossa elävät."
  Tuuli purjetta punovi,
  aalto laivoa ajeli.
  Pian lieto Lemminkäinen
  luotti purren luotoselle,
  laski laivan saaren päähän,
  saaren niemyen nenähän.
  Sanoi tuonne saatuansa,
  tutkaeli tultuansa:
  "Onko saarella sijoa,
  maata saaren manterella
  veteä venettä maalle,
  purtta kuivalle kumota?"
  Saaren impyet sanovat,
  niemen neiet vastoavat:
  "Onpa saarella sijoa,
  maata saaren manterella
  veteä venettä maalle,
  purtta kuivalle kumota:
  tääll' on valkamat varavat,
  rannat täynnänsä teloja,
  jos saisit saoin venehin,
  tulisit tuhansin pursin."
  Siitä lieto Lemminkäinen
  veälti venehen maalle,
  purren puisille teloille.
  Itse tuon sanoiksi virkki:
  "Onko saarella tiloa,
  maata saaren manterella
  piillä miehen pienekkäisen,
  paeta vähäväkisen
  suurista sotajymyistä,
  terän miekan melskehistä?"
  Saaren impyet sanovat,
  niemen neiet vastoavat:
  "Onpa saarella tiloa,
  maata saaren manterella
  piillä miehen pienekkäisen,
  paeta vähäväkisen:
  liiat meill' on linnat täällä,
  kalhot kartanot asua,
  jos saisi sa'an urosta,
  tulisi tuhannen miestä."
  Siitä lieto Lemminkäinen
  sanan virkki, noin nimesi:
  "Onko saarella tiloa,
  maata saaren manterella,
  pieni kolkka koivikkoa
  ja murunen muuta maata
  minun kaski kaatakseni,
  hyvä huuhta raatakseni?"
  Saaren impyet sanovat,
  niemen neiet vastoavat:
  "Ei ole saarella tiloa,
  maata saaren manterella
  yhtä selkäsi sijoa,
  maata karpion aloa
  sinun kaski kaataksesi,
  hyvä huuhta raataksesi:
  saaren maat saroin jaettu,
  pellot pirstoin mittaeltu,
  aholoista arpa lyöty,
  nurmista keräjät käyty."
  Virkkoi lieto Lemminkäinen,
  kysyi kaunis Kaukomieli:
  "Onko saarella sijoa,
  maata saaren manterella
  minun laulut laulellani,
  pitkät virret vieretellä?
  Sanat suussani sulavat,
  ikenilläni itävät."
  Saaren impyet sanovat,
  niemen neiet vastoavat:
  "Onpa saarella sijoa,
  maata saaren manterella
  sinun laulut laulellasi,
  hyvät virret vieretellä,
  lehot leikki lyöäksesi,
  tanner tanhuellaksesi."
  Siitä lieto Lemminkäinen
  jopa loihe laulamahan.
  Lauloi pihlajat pihoille,
  tammet keskitanhu'ille,
  tammelle tasaiset oksat,
  joka oksallen omenan,
  omenalle kultapyörän,
  kultapyörälle käkösen:
  kun käki kukahtelevi,
  kulta suusta kuohahtavi,
  vaski leuoilta valuvi,
  hopea hohahtelevi
  kultaiselle kunnahalle,
  hope'iselle mäelle.
  Vielä lauloi Lemminkäinen,
  vielä lauloi ja saneli,
  lauloi hiekat helmilöiksi,
  kivet kaikki kiiltäviksi,
  puut kaikki punertaviksi,
  kukat kullankarvaisiksi.
  Siitä lauloi Lemminkäinen,
  lauloi kaivon kartanolle,
  kultakannen kaivon päälle,
  kultakapan kannen päälle,
  josta veikot vettä juovat,
  siskot silmiä pesevät.
  Lauloi lammin tanterelle,
  lampihin siniset sorsat,
  kulmat kulta, pää hopea,
  kaikki varpahat vasesta.
  Imehtivät immet saaren,
  niemen neiet kummeksivat
  Lemminkäisen laulantoa,
  urohon osoantoa.
  Virkkoi lieto Lemminkäinen,
  sanoi kaunis Kaukomieli:
  "Laulaisin hyvänki virren,
  kaunihinki kaikuttaisin,
  kun oisin katoksen alla,
  päässä pitkän pintapöyän.
  Kun ei täytyne tupoa,
  lainattane lattiata,
  jo puran sanat salolle,
  kaa'an virret viiakkohon."
  Saaren impyet sanovat,
  niemen neiet arvelevat:
  "On meillä tupia tulla,
  kalhot kartanot asua,
  vieä virtesi vilusta,
  sanat saa'a ulkoisesta."
  Siitä lieto Lemminkäinen
  heti tultua tupahan
  lauloi tuopit tuonnempata
  päähän pitkän pintapöyän,
  tuopit täytehen olutta,
  kannut kaunihit simoa,
  va'it varpelaitehille,
  kupit kukkurakuvulle:
  olipa olutta tuopit,
  mettä kannut kannettuna,
  voita pantuna varalle
  ja siihen sianlihoa
  syöä lieto Lemminkäisen,
  Kaukomielen mielitellä.
  Kovin on korea Kauko:
  eipä syömähän rupea
  veitsettä hopeapäättä,
  kuraksetta kultaisetta.
  Sai veitsen hopeapäisen,
  lauloi kultaisen kuraksen;
  siitä syöpi kylliksensä,
  joi olutta onneksensa.
  Siitä lieto Lemminkäinen
  käveli kyliä myöten
  saaren impien ilossa,
  kassapäien kauneussa.
  Kunnepäin on päätä käänti,
  siinä suuta suihkatahan,
  kunne kättänsä ojenti,
  siinä kättä käpsätähän.
  Kävi öillä öitsimässä,
  pime'illä pilkkoisilla.
  Ei ollut sitä kyleä,
  kuss' ei kymmenen taloa,
  eik' ollut sitä taloa,
  kuss' ei kymmenen tytärtä,
  eikäpä sitä tytärtä,
  ei sitä emosen lasta,
  kunk' ei vierehen venynyt,
  käsivartta vaivutellut.
  Tuhat tunsi morsianta,
  sa'an leskiä lepäsi.
  Kaht' ei ollut kymmenessä,
  kolmea koko sa'assa
  piikoa pitämätöintä,
  leskeä lepäämätöintä.
  Niinpä lieto Lemminkäinen
  eleä nutustelevi
  koko kolmisen keseä
  saaren suurissa kylissä;
  ihastutti saaren immet,
  kaikki lesketki lepytti.
  Jäi yksi lepyttämättä,
  yksi vanha impi rukka.
  Se on päässä pitkän niemen,
  kymmenennessä kylässä.
  Jo oli matka mielessänsä
  lähteä omille maille.
  Tuli vanha impi rukka,
  itse noin sanoiksi virkki:
  "Kauko rukka, miesi kaunis!
  Kun et muistane minua,
  annan täältä mennessäsi
  juosta purtesi kivehen."
  Ei kuullut kukotta nousta,
  kanan lapsetta karata
  senki impyen ilohon,
  naisen raukan naurantahan.
  Niin päivänä muutamana,
  iltana moniahana
  laati liiton noustaksensa
  ennen kuuta, kukkoaki.
  Nousi ennen liittoansa,
  ennen ehtoaikoansa.
  Läksi kohta kulkemahan,
  kylitse vaeltamahan
  senki impyen ilohon,
  naisen raukan naurantahan.
  Yöllä yksin käyessänsä,
  kulkiessansa kylitse
  tuonne niemen pitkän päähän,
  kymmenentehen kylähän,
  ei nähnyt sitä taloa,
  kuss' ei kolmea kotoa,
  ei nähnyt sitä kotoa,
  kuss' ei kolmea urosta,
  ei nähnyt sitä urosta,
  ku ei miekkoa hionut,
  tapparata tahkaellut
  pään varalle Lemminkäisen.
  Silloin lieto Lemminkäinen
  sanan virkkoi, noin nimesi:
  "Voi, päivyinen päivä nousi,
  armas aurinko kohosi
  mun, pojan poloisen, päälle,
  päälle kaulani katalan!
  Lempoko yhen urohon
  sovissansa suojelevi,
  vaipoissansa varjelevi,
  kaavuissansa kaitselevi
  päälle saaessa satojen,
  tuhansien tunkiessa!"
  Jäi neiet syliämättä,
  sylityt haloamatta.
  Jo vieri veneteloille
  luoksi purtensa poloinen:
  purs' on poltettu poroksi,
  kypeniksi kyyetelty!
  Jo tunsi tuhon tulevan,
  hätäpäivän päälle saavan.
  Alkoi veisteä venettä,
  uutta purtta puuhaella.
  Puita puuttui purren seppä,
  lautoja venon tekijä.
  Saapi puuta pikkuruisen,
  lautoa ani vähäisen:
  viisi värttinän murua,
  kuusi tainnan taittumoa.
  Siitä veistävi venosen,
  uuen purren puuhoavi.
  Teki tieolla venettä,
  tietoisilla tehtahilla;
  iski kerran: läksi laita,
  iski toisen: syntyi toinen,
  iski kerran kolmannenki:
  siitä sai koko venonen.
  Jo työnti venon vesille,
  laski laivan lainehille.
  Sanan virkki, noin nimesi,
  itse lausui ja pakisi:
  "Kupliksi, veno, vesille,
  lumpehiksi lainehille!
  Kokko, kolme sulkoasi,
  kokko, kolme, kaarne, kaksi
  varaksi vähän venehen,
  pahan purren parraspuuksi!"
  Astaiksen aluksehensa,
  vierähti venon perähän,
  alla päin, pahoilla mielin,
  kaiken kallella kypärin,
  kun ei saanut öitä olla
  eikä päiviä elellä
  saaren impien iloissa,
  kassapäien karkeloissa.
  Virkkoi lieto Lemminkäinen,
  sanoi kaunis Kaukomieli:
  "Pois tuli pojalle lähtö,
  matkansa majoilta näiltä,
  näistä impien iloista,
  kaunokaisten karkeloista.
  Vaan toki lähettyäni,
  minun täältä mentyäni
  eipä impyet iloinne,
  kassapäät ei kalketelle
  näillä tuhmilla tuvilla,
  kataloilla kartanoilla."
  Jopa itki saaren immet,
  niemen neiet vaikeroitsi:
  "Mitä läksit, Lemminkäinen,
  urkenit, urosten sulho?
  Läksitkö piikojen pyhyyttä
  vainko vaimojen vähyyttä?"
  Virkkoi lieto Lemminkäinen,
  sanoi kaunis Kaukomieli:
  "Lähe en piikojen pyhyyttä
  enkä vaimojen vähyyttä:
  saisin jos sataki naista,
  tuhat piikoa pi'ellä.
  Sitä läksin, Lemminkäinen,
  urkenin, urosten sulho,
  kun tuli kova ikävä,
  ikävä omia maita,
  oman maani mansikoita,
  oman vaaran vaapukoita,
  oman niemen neitosia,
  oman kartanon kanoja."
  Siitä lieto Lemminkäinen
  laski laivansa ulomma.
  Tuli tuuli, tuon puhalti,
  tuli aalto, tuon ajeli
  selälle meren sinisen,
  ulapalle aukealle.
  Jäivät raukat rannikolle,
  vienoiset vesikivelle,
  saaren immet itkemähän,
  kultaiset kujertamahan.
  Sini itki saaren immet,
  niemen neiet voikerrehti,
  kuni purjepuu näkyvi,
  rautahankki haimentavi.
  Ei he itke purjepuuta,
  rautahankkia haloa:
  itki purjepuun alaista,
  hankkinuoran haltijata.
  Itse itki Lemminkäinen,
  sini itki ja sureksi,
  kuni saaren maat näkyvi,
  saaren harjut haimentavi.
  Ei hän itke saaren maita,
  saaren harjuja haloa:
  itki saaren impy'itä,
  noita harjun hanhosia.
  Siitä lieto Lemminkäinen
  laskevi sinistä merta.
  Laski päivän, laski toisen.
  Päivälläpä kolmannella
  nousi tuuli tuulemahan,
  ilman ranta riehkumahan,
  suuri tuuli luotehinen,
  kova tuuli koillistuuli:
  otti laian, otti toisen,
  vikelti koko venehen.
  Siitä lieto Lemminkäinen
  kääntihe käsin vetehen,
  läksi sormin soutamahan,
  jaloilla meloamahan.
  Uituansa yön ja päivän,
  melke'in melattuansa
  näki pilven pikkuruisen,
  pilven longan luotehessa.
  Sepä maaksi muuttelihe,
  niemeksi panettelihe.
  Nousi niemelle talohon.
  Löyti emännän leipomassa,
  tyttäret taputtamassa:
  "Oi on ehtoinen emäntä!
  Kunpa nälkäni näkisit,
  asiani arvoaisit,
  juosten aittahan menisit,
  tuiskuna oluttupahan;
  toisit tuoppisen olutta,
  sirusen sianlihoa,
  sen panisit paistumahan,
  vuolaisisit voita päälle
  syöä miehen uupunehen,
  juoa uinehen urohon.
  Jo olen uinut yöt ja päivät
  meren aavan aaltoloita,
  joka tuuli turvanani,
  meren aallot armonani."
  Tuopa ehtoinen emäntä
  meni aittahan mäelle,
  vuoli voita aittasesta,
  sirusen sianlihoa;
  sen panevi paistumahan
  syöä miehen nälkähisen,
  tuopi tuopilla olutta
  juoa uinehen urohon.
  Antoi siitä uuen purren,
  varsin valmihin venehen,
  mennä miehen muille maille,
  kulkea kotiperille.
  Siitä lieto Lemminkäinen,
  päästyä kotiperille,
  tunsi maat on, tunsi rannat,
  sekä saaret jotta salmet,
  tunsi vanhat valkamansa,
  entiset elosijansa;
  mäet tunsi mäntyinensä,
  kummut kaikki kuusinensa
  - ei tunne tuvan aloa,
  seinän seisontasijoa:
  jo tuossa tuvan sijalla
  nuori tuomikko tohisi,
  männikkö tupamäellä,
  katajikko kaivotiellä!
  Virkkoi lieto Lemminkäinen,
  sanoi kaunis Kaukomieli:
  "Tuoss' on lehto, jossa liikuin,
  kivet tuossa, joilla kiikuin,
  tuossa nurmet nukkeroimat,
  pientarehet piehtaroimat.
  Mikä vei tutut tupani,
  kuka kaunihit katokset?
  Tupa on poltettu poroksi,
  tuuli tuhkat korjannunna!"
  Loihe siitä itkemähän;
  itki päivän, itki toisen.
  Ei hän itkenyt tupoa
  eikä aittoa halannut:
  itki tuttua tuvassa,
  aitallista armastansa.
  Linnun lentävän näkevi,
  kokkolinnun liitelevän.
  Sai tuolta kyselemähän:
  "Oi sie kokko, lintuseni!
  Etkö saattaisi sanoa,
  miss' on entinen emoni,
  missä kaunis kantajani,
  ihana imettäjäni?"
  Ei kokko mitänä muista
  eikä tunne tuhma lintu:
  kokko tiesi kuolleheksi
  ja kaarne kaonneheksi,
  miekalla menetetyksi,
  tapetuksi tapparalla.
  Virkkoi lieto Lemminkäinen,
  sanoi kaunis Kaukomieli:
  "Ohoh kaunis kantajani,
  ihana imettäjäni!
  Jo olet kuollut, kantajani,
  mennyt, ehtoinen emoni,
  liha mullaksi lahonnut,
  kuuset päälle kasvanehet,
  katajaiset kantapäihin,
  pajut sormien nenähän!
  "Kostohon minäki koito,
  kostoksi, kovaosainen,
  mittaelin miekkoani,
  kannoin kaunista asetta
  noilla Pohjolan pihoilla,
  Pimentolan pientarilla
  - surmaksi oman sukuni,
  kateheksi kantajani!"
  Katseleikse, käänteleikse:
  näki jälkeä hitusen,
  ruohossa rutistunutta,
  kanervassa katkennutta.
  Läksi tietä tietämähän,
  ojelvoista oppimahan.
  Tiehyt metsähän vetävi,
  ojelvoinen ottelevi.
  Vieri siitä virstan, toisen,
  pakeni palasen maata
  salon synkimmän sisähän,
  korven kolkan kainalohon.
  Näkevi salaisen saunan,
  piilopirtin pikkaraisen
  kahen kallion lomassa,
  kolmen kuusen kulman alla
  - siellä ehtoisen emonsa,
  tuon on valtavanhempansa.
  Siinä lieto Lemminkäinen
  ihastui ikihyväksi.
  Sanovi sanalla tuolla,
  lausui tuolla lausehella:
  "Ohoh äiti armahani,
  oi emo, elättäjäni!
  Viel' olet, emo, elossa,
  vanhempani, valvehella,
  kun jo luulin kuolleheksi,
  kaiketi kaonneheksi,
  miekalla menetetyksi,
  keihä'ällä keksityksi!
  Itkin pois ihanat silmät,
  kasvon kaunihin kaotin."
  Sanoi äiti Lemminkäisen:
  "Viel' olen toki elossa,
  vaikkapa piti paeta,
  pistäitäni piilosalle
  tänne synkkähän salohon,
  korven kolkan kainalohon.
  Suori Pohjola sotoa,
  takajoukko tappeloa
  vasten vaivaista sinua
  ja kohti kovaosaista:
  poltti huonehet poroksi,
  kaikki kaatoi kartanomme."
  Sanoi lieto Lemminkäinen:
  "Oi emoni, kantajani!
  Ellös olko milläkänä,
  milläkänä, tuollakana!
  Tuvat uuet tehtänehe,
  paremmat osattanehe,
  Pohjola so'ittanehe,
  Lemmon kansa kaattanehe."
  Siitä äiti Lemminkäisen
  itse tuon sanoiksi virkki:
  "Viikon viivyit, poikueni,
  kauan, Kaukoni, elelit
  noilla mailla vierahilla,
  aina ouoilla ovilla,
  niemellä nimettömällä,
  saarella sanattomalla."
  Virkkoi lieto Lemminkäinen,
  sanoi kaunis Kaukomieli:
  "Hyvä oli siellä ollakseni,
  lempi liehaellakseni.
  Puut siellä punalle paistoi,
  puut punalle, maat sinelle,
  hopealle hongan oksat,
  kullalle kukat kanervan.
  Siell' oli mäet simaiset,
  kalliot kananmunaiset;
  mettä vuoti kuivat kuuset,
  maitoa mahot petäjät,
  aian nurkat voita lypsi,
  seipähät valoi olutta.
  "Hyvä oli siellä ollakseni,
  armas aikaellakseni.
  Siitä oli paha elämä,
  siitä outo ollakseni:
  pelkäsivät piikojansa,
  luulivat lutuksiansa,
  noita kehnon kellukoita,
  paholaisen pallukoita
  pahasti piteleväni,
  ylimäärin öitsiväni.
  Minä piilin piikasia,
  varoin vaimon tyttäriä,
  kuin susi sikoja piili,
  havukat kylän kanoja."

  Kolmaskymmenes runo

  Ahti poika, aino poika,
  lieto poika Lemminkäinen
  aamulla ani varahin,
  aivan aika-huomenessa
  astuihen alusmajoille,
  läksi laivavalkamoille.
  Siinä itki puinen pursi,
  hanka rauta haikeroitsi:
  "Mi minusta laatimasta,
  kurjasta kuvoamasta!
  Ei Ahti sotia soua
  kuunna, kymmennä kesänä
  hopeankana halulla,
  kullankana tarpehella."
  Se on lieto Lemminkäinen
  iski purtta vanttuhulla,
  kirjasuulla kintahalla.
  Itse tuon sanoiksi virkki:
  "Elä huoli, hongan pinta,
  varpelaitainen, valita!
  Vielä saat sotia käyä,
  tappeloita tallustella:
  lienet täynnä soutajia
  päivän huomenen perästä."
  Astuvi emonsa luoksi,
  itse tuon sanoiksi virkki:
  "Et nyt itkene, emoni,
  valittane, vanhempani,
  jos menen johonkuhunki,
  suorime sotatiloille.
  Juohtui juoni mieleheni,
  tuuma aivohon osasi
  kaatakseni Pohjan kansa,
  kostoakseni katalat."
  Emo estellä käkesi,
  varoitteli vaimo vanha:
  "Ellös menkö, poikaseni,
  noihin Pohjolan sotihin!
  Siellä surmasi tulevi,
  kuolemasi kohtoavi."
  Mitä huoli Lemminkäinen!
  Toki mietti mennäksensä,
  lähteäksensä lupasi.
  Sanan virkkoi, noin nimesi:
  "Mistä saisin miehen toisen,
  sekä miehen jotta miekan
  Ahille soan avuksi,
  liioin voivalle lisäksi?
  "Onpa Tiera tieossani,
  Kuura kuulemaisissani!
  Siitä saanen miehen toisen,
  sekä miehen jotta miekan
  Ahille soan avuksi,
  liioin voivalle lisäksi."
  Kulkevi kylitse tuonne,
  teitse Tieran kartanohon.
  Sanoi sinne saatuansa,
  toimitteli tultuansa:
  "Tieraseni, tiettyiseni,
  armaiseni, ainoiseni!
  Tokko muistat muinaistamme,
  entistä elämätämme,
  kun ennen kahen kävimme
  suurilla sotatiloilla?
  Ei ollut sitä kyleä,
  kuss' ei kymmenen taloa;
  ei ollut sitä taloa,
  kuss' ei kymmenen urosta;
  ei ollut sitä urosta
  eikä miestä melkeätä,
  kuta emme kaatanehet
  ja kahen kapistanehet."
  Iso päätyi ikkunassa
  keihäsvartta vuolemassa,
  emo aitan kynnyksellä
  kirnua kolistamassa,
  veljekset veräjän suussa
  laitioita laatimassa,
  sisarekset sillan päässä
  vaippoja vanuttamassa.
  Virkkoi iso ikkunasta,
  emo aitan kynnykseltä,
  veljekset veräjän suusta,
  sisarekset sillan päästä:
  "Ei Tiera sotahan joua,
  Tieran tuura tappelohon!
  Tiera on tehnyt kuulun kaupan,
  ikikaupan iskenynnä:
  vast' on nainut naisen nuoren,
  ottanut oman emännän;
  viel' on nännit näppimättä,
  rinnat riuahuttamatta."
  Tiera päätyi kiukahalla,
  Kuura uunin korvasella:
  jalan kenki kiukahalla,
  toisen pankon partahalla,
  veräjällä vyöteleikse,
  ulkona kävysteleikse.
  Tempoi Tiera keihä'änsä;
  ei ole keiho suuren suuri
  eikä keiho pienen pieni,
  keiho keskikertahinen:
  heponen sulalla seisoi,
  varsa vaapui lappealla,
  susi ulvoi suoverolla,
  karhu karjui naulan tiessä.
  Sylkytteli keihoansa,
  sylkytteli, nyrskytteli:
  sylen syöksi keihäsvartta
  peltohon saviperähän,
  nurmehen nukattomahan,
  maahan mättähättömähän.
  Työnti Tiera keihä'änsä
  Ahin keihojen keselle,
  sekä läksi jotta joutui
  Ahille soan avuksi.
  Siitä Ahti Saarelainen
  lykkäsi venon vesille
  kuni kyyn kulon-alaisen
  eli käärmehen elävän.
  Läksi luoen luotehesen
  tuolle Pohjolan merelle.
  Silloin Pohjolan emäntä
  Pakkasen pahan lähetti
  tuolle Pohjolan merelle,
  ulapalle aukealle.
  Itse tuon sanoiksi virkki,
  sekä käski jotta lausui:
  "Pakko poika pienokainen,
  oma kaunis kasvattini!
  Lähe tuonne, kunne käsken,
  kunne käsken ja kehoitan!
  Kylmä veitikän venonen,
  pursi lieto Lemminkäisen
  selvälle meren selälle,
  ulapalle aukealle!
  Kylmä itseki isäntä,
  jää'ä veitikkä vesille,
  jottei pääse päivinänsä,
  selviä sinä ikänä,
  kun en pääsne päästämähän,
  kerinne kehittämähän!"
  Pakkanen pahansukuinen
  ja poika pahantapainen
  läksi merta kylmämähän,
  aaltoja asettamahan.
  Jopa tuonne mennessänsä,
  maata matkaellessansa
  puut puri lehettömäksi,
  heinät helpehettömäksi.
  Sitte sinne saatuansa
  meren Pohjan partahalle,
  äärettömän äyrähälle,
  heti yönä ensimäisnä
  lahet kylmi, lammet kylmi,
  meren rannat rapsutteli;
  viel' ei merta kylmänynnä,
  aaltoja asettanunna.
  Pieni on peiponen selällä,
  västäräkki lainehilla:
  senki on kynnet kylmämättä,
  pää pieni palelematta.
  Äsken tuosta toisna yönä
  jopa suureksi sukeutui,
  heittihe hävyttömäksi,
  kovin kasvoi kauheaksi.
  Kylmi silloin täyen kylmän,
  väki pakkasen paleli:
  kylmi jäätä kyynäsvarren,
  satoi lunta sauvan varren,
  kylmi veitikän venehen,
  Ahin laivan lainehille.
  Aikoi kylmeä Ahinki,
  jääteä jalon urohon;
  jopa kynsiä kyseli,
  anoi alta varpahia.
  Siitä suuttui Lemminkäinen,
  siitä suuttui ja pahastui;
  tunki Pakkasen tulehen,
  työnti rautarauniohon.
  Käsin Pakkasen piteli,
  kovan ilman kouristeli.
  Sanovi sanalla tuolla,
  lausui tuolla lausehella:
  "Pakkanen, Puhurin poika,
  talven poika hyyelmöinen!
  Elä kylmä kynsiäni,
  vaai varpahuisiani
  eläkä koske korviani,
  elä päätäni palele!
  "Kyll' on sulla kylmämistä,
  paljoki palelemista
  ilman ihmisen ihotta,
  emon tuoman ruumihitta:
  kylmä soita, kylmä maita,
  kylmä kylmiä kiviä,
  palele vesipajuja,
  pane haavan pahkuroita,
  koivun kuoria kolota,
  närehiä näykkäele,
  elä ihmisen ihoa,
  karvoja kavon tekemän!
  "Kun et tuosta kyllin saane,
  kylmä muita kummempia!
  Kylmä kuumia kiviä,
  palavoita paateroita,
  rautaisia kallioita,
  vuoria teräksisiä,
  Vuoksen koskea kovoa,
  Imatrata ilkeätä,
  kurimuksen kulkun suuta,
  kinahmia kauheata!
  "Joko nyt sanon sukusi,
  kuuluttelen kunniasi?
  Tieänpä sinun sukusi,
  tieän kaiken kasvantasi:
  Pakkanen pajuilla syntyi,
  kova ilma koivikolla
  Pohjolan koan perässä,
  Pimentolan pirtin päässä
  ikiturmasta isosta,
  emosta epattomasta.
  "Kukas Pakkasen imetti,
  kovan ilman kostutteli,
  kun oli maammo maiotoinna,
  emonen utaretoinna?
  "Kyyhyt Pakkasen imetti,
  kyy imetti, käärme syötti
  nännillä nenättömillä,
  utarella uuttomalla;
  pohjaistuuli tuuitteli,
  vilu ilma viihytteli
  pahoilla pajupuroilla,
  here'illä hettehillä.
  "Sai poika pahantapainen,
  tuli turmion-alainen.
  Ei ollut nimeä vielä
  pojalla epäpäöllä.
  Pantihin nimi pahalle:
  pantihinpa Pakkaseksi.
  "Siitä aioilla ajeli,
  risukoissa ripsutteli;
  kesät heilui hettehissä,
  suurimmilla suon selillä;
  talvet mäiski männiköissä,
  pelmusi petäjiköissä,
  kolkkaeli koivikoissa,
  lepiköissä leyhkäeli.
  Kylmi puita ja pehuja,
  tasoitteli tanteria,
  puri puut lehettömäksi,
  kanervat kukittomaksi,
  pilvat hongista piristi,
  laski lastut mäntylöistä.
  "Joko nyt suureksi sukesit,
  ylenit ylen ehoksi,
  aioit kylmeä minua,
  kohotella korviani,
  alta jalkoja anella,
  päältä kynsiä kysellä?
  "Etp' on kylmäne minua,
  et pahoin palellekana!
  Tulen tungen sukkahani,
  kekälehet kenkähäni,
  hienot hiilet helmoihini,
  panun alle paulojeni,
  Pakkasen palelematta,
  kovan ilman koskematta.
  "Tuonne ma sinun manoan
  Pohjan pitkähän perähän.
  Sitte sinne tultuasi,
  kotihisi käytyäsi
  kylmä kattilat tulelle,
  hiilet uunin lietoselle,
  käet naisen taikinahan,
  poika neitosen povehen,
  utarihin uuhen maito,
  vatsahan hevosen varsa!
  "Et sinä sitä totelle,
  niin tuonne sinun manoan
  Hiien hiilien sekahan,
  Lemmon liesikiukahille.
  Siellä tungeite tulehen,
  asetu alasimelle
  sepän panna paljallansa,
  vasaralla valkkaella,
  panna paljalla lujasti,
  vasaralla vaikeasti!
  "Et totelle tuotakana,
  vääjänne väheäkänä,
  vielä muistan muunkin paikan,
  arvoan yhen aluen:
  vien suusi suven sijahan,
  kielesi kesän kotihin,
  jost' et pääse päivinäsi,
  selviä sinä ikänä,
  kun en tulle päästämähän
  ja käyne kerittämähän."
  Pakkanen, Puhurin poika,
  jo tunsi tuhon tulevan;
  alkoi armoa anella.
  Sanan virkkoi, noin nimesi:
  "Tehkämme sula sovinto
  toinen ei toistansa viata
  sinä ilmoisna ikänä,
  kuuna kullan valkeana!
  "Jos mun kuulet kylmäväksi,
  toiste tuhmin liikkuvaksi,
  niin tunge tulisijahan,
  vaivuttele valkeahan,
  sepän hiilien sekahan,
  alle ahjon Ilmarisen!
  Tahi vie suvehen suuni,
  kieleni kesän kotihin,
  etten pääse päivinäni,
  selviä sinä ikänä!"
  Siitä lieto Lemminkäinen
  jätti laivan jäätehesen,
  sotapurren puutoksehen,
  itse eellehen menevi.
  Tiera tuossa toisna miesnä
  väänti veitikän jälessä.
  Tallasi tasaista jäätä,
  sileätä siuotteli.
  Astui päivän, tuosta toisen;
  päivänäpä kolmantena
  jo näkyvi Nälkäniemi,
  kylä kurja kuumottavi.
  Astui alle niemen linnan.
  Sanan virkkoi, noin nimesi:
  "Onko linnassa lihoa
  ja kalaista kartanossa
  urohille uupuneille,
  miehille väsynehille?"
  Ollut ei linnassa lihoa,
  ei kalaista kartanossa.
  Virkkoi lieto Lemminkäinen,
  sanoi kaunis Kaukomieli:
  "Tuli, polta tuhma linna,
  vesi vieköhön mokoman!"
  Itse eistyvi etemmä,
  ylös korpehen kohosi,
  matkoille majattomille,
  teille tietämättömille.
  Siitä lieto Lemminkäinen,
  tuo on kaunis Kaukomieli,
  keritsi kiveltä villat,
  katkoi karvat kalliolta,
  suoritteli sukkasiksi,
  kiirehteli kintahiksi
  vilun suurihin sijoihin,
  Pakkasen palelemihin.
  Läksi tietä tietämähän,
  ojelvoista oppimahan:
  tiehyt metsähän vetävi,
  ojelvoinen ottelevi.
  Virkkoi lieto Lemminkäinen,
  sanoi kaunis Kaukomieli:
  "Ohoh Tiera veikkoseni!
  Jo nyt jou'uimme johonki,
  kuuksi päiväksi kululle,
  ilman rannallen iäksi!"
  Tiera tuon sanoiksi virkki,
  itse lausui, noin nimesi:
  "Kostohonpa, koito raukat,
  kostohon, kovaosaiset,
  saimme suurehen sotahan
  pimeähän Pohjolahan
  - oman hengen heitteheksi,
  itsemme ikimenoksi
  näillä paikoilla pahoilla,
  teillä tietämättömillä.
  "Emme tuota tunnekana,
  emme tunne, emme tieä,
  mikä tie vetävi meiät,
  kuka juoni juohattavi
  kuolemahan korven päähän,
  kaatumahan kankahalle,
  korppien kotisijoille,
  variksien vainioille.
  "Siinä korpit siirtelevät,
  linnut liiat kantelevat:
  saavat lintuset lihoa,
  varikset varia verta,
  korpit noukan kostuketta
  meiän, raukan, raaoistamme;
  luumme luovat rauniolle,
  kantavat kivikarille.
  "Ei tieä emo poloinen
  eikä kantaja katala,
  missä liikkuvi lihansa,
  vierevi oma verensä,
  onko suuressa soassa,
  tasapäässä tappelossa,
  vaiko suurella selällä,
  lakehilla lainehilla,
  vai käypi käpymäkeä,
  vaelsi varvikkosaloa.
  "Ei emo mitänä tieä
  poloisesta poiastansa:
  emo tiesi kuolleheksi,
  kantaja kaonneheksi.
  Noinpa itkevi emoni,
  valittavi vanhempani:
  'Tuoll' on poikani, poloisen,
  tuolla, vaivaisen, varani
  Tuonen toukojen panossa,
  Kalman maien karhinnassa.
  Saapi nyt minun pojalta,
  minun, laiton, lapseltani,
  saapi jouset jouten olla,
  jalot kaaret kuivaella,
  lintuset hyvin lihota,
  pyyt lehossa pyrhistellä;
  kontiot kovin elellä,
  peurat pellon piehtaroia.'"
  Virkkoi lieto Lemminkäinen,
  sanoi kaunis Kaukomieli:
  "Niin on, niin, emo poloinen,
  niinpä, kantaja katala!
  Kasvatit kanoja parven,
  koko joukon joutsenia:
  tuli tuuli, niin hajotti,
  tuli lempo, niin levitti,
  yhet sinne, toiset tänne,
  jonnekunne kolmannetki.
  "Kyllä muistan muinaisenki,
  arvoan ajan paremman,
  kun kulimme kukkasina,
  marjoina omilla mailla:
  moni katsoi muotohomme,
  vartehemme valkotteli.
  Ei kuin nyt tätä nykyä,
  tällä inhalla iällä:
  yks' on tuuli tuttujamme,
  päivä ennen nähtyjämme;
  senki pilvet peittelevät,
  satehet salaelevat.
  "Vaan en huoli huolimahan,
  suuresti sureksimahan,
  jos immet hyvin eläisi,
  kassapäiset kalkettaisi,
  naiset kaikki naurusuulla,
  mesimielin morsiamet,
  ikävissä itkemättä,
  huolihin häviämättä.
  "Viel' ei meitä noiat noiu,
  noiat noiu, näe näkijät
  näille teille kuolevaksi,
  matkoille masenevaksi,
  nuorena nukahtavaksi,
  verevänä viereväksi.
  "Minkä noiat noitunevat,
  kunka nähnevät näkijät,
  kotihinsa koitukohon,
  majahansa maatukohon!
  Noitukohot itsiänsä,
  laulakohot lapsiansa,
  sukuansa surmatkohot,
  heimoansa herjatkohot!
  "Ei ennen minun isoni
  eikä valtavanhempani
  nouatellut noian mieltä,
  lahjoitellut lappalaista.
  Noin sanoi minun isoni,
  noin sanon minä itseki:
  varjele, vakainen Luoja,
  kaitse, kaunoinen Jumala,
  auta armokourallasi,
  väkevällä vallallasi
  miesten mielijuohtehista,
  akkojen ajatuksista,
  pakinoista partasuien,
  pakinoist' on parratointen!
  Ole ainaisna apuna,
  vakaisena vartijana,
  ettei poika pois tulisi,
  emon tuoma erkaneisi
  Luojan luomalta la'ulta,
  Jumalan sukeamalta!"
  Siitä lieto Lemminkäinen,
  itse kaunis Kaukomieli,
  laati huolista hevoset,
  murehista mustat ruunat,
  päitset päivistä pahoista,
  satulat salavihoista.
  Hyppäsi hyvän selälle,
  hyvän laukin lautasille;
  ajoa ramuttelevi
  Tieran tuttavan keralla.
  Ajoi rannat raskutellen,
  hiekkarannat herskytellen
  luoksi ehtoisen emonsa,
  tykö valtavanhempansa.
  Siihen Kaukoni kaotan
  virrestäni viikommaksi,
  Tieran tielle toimittelen
  kotihinsa kulkemahan.
  Itse virren vierähytän,
  panen toiselle tolalle.

  Yhdesneljättä runo

  Kasvatti emo kanoja,
  suuren joukon joutsenia.
  Kanat aialle asetti,
  joutsenet joelle saattoi.
  Tuli kokko, niin kohotti,
  tuli haukka, niin hajotti,
  siipilintu, niin sirotti:
  yhen kantoi Karjalahan,
  toisen vei Venäjän maalle,
  kolmannen kotihin heitti.
  Minkä vei Venäehelle,
  siitä kasvoi kaupanmiesi;
  minkä kantoi Karjalahan,
  siitä se Kalervo kasvoi;
  kunkapa kotihin heitti,
  se sikesi Untamoinen
  ison päiviksi pahoiksi,
  emon mielimurtehiksi.
  Untamoinen verkot laski
  Kalervon kalavetehen;
  Kalervoinen verkot katsoi,
  kalat konttihin kokosi.
  Untamo, utala miesi,
  sepä suuttui ja vihastui.
  Teki soan sormistansa,
  kämmenpäistänsä keräjät,
  toran nosti totkusilta,
  artin ahvenmaimasilta.
  Torelivat, tappelivat,
  eikä voita toinen toista:
  minkä toistansa tokaisi,
  sen sai itse vastahansa.
  Jopa tuosta toisen kerran,
  kahen, kolmen päivän päästä
  Kalervoinen kauran kylvi
  Untamon tuvan ta'aksi.
  Untamolan uljas uuhi
  söi Kalervon kaurakylvön.
  Kalervoisen kärtsä koira
  repi uuhen Untamolta.
  Untamo uhittelevi
  Kalervolle veljellensä,
  surmata su'un Kalervon,
  lyöä suuret, lyöä pienet,
  koko kansan kolhaella,
  tuvat polttoa poroksi.
  Laittoi miehet miekka vyölle,
  urohot ase kätehen,
  pojat pienet piikki vyölle,
  kaunot kassara olalle;
  läksi suurehen sotahan
  vasten veljeä omoa.
  Kalervoisen kaunis minjä
  istui ikkunan lähellä.
  Katsoi ulos ikkunasta,
  sanan virkkoi, noin nimesi:
  "Onko tuo savu sakea
  vai onpi pimeä pilvi
  noien peltojen perillä,
  kujan uuen ulkopäässä?"
  Ei ollut ume umakka
  eikäpä savu sakea:
  ne oli Untamon urohot,
  tulla suorivat sotahan.
  Tuli Untamon urohot,
  saivat miehet miekka vyöllä.
  Kaatoivat Kalervon joukon,
  su'un suuren surmasivat,
  talon polttivat poroksi,
  tasoittivat tantereksi.
  Jäi yksi Kalervon impi
  kera vatsan vaivaloisen.
  Senpä Untamon urohot
  veivät kanssansa kotihin
  pirtin pienen pyyhkijäksi,
  lattian lakaisijaksi.
  Oli aikoa vähäisen;
  syntyi pieni poikalapsi
  emollen osattomalle.
  Miksi tuo nimitetähän?
  Emo kutsui Kullervoksi,
  Untamo sotijaloksi.
  Pantihinpa poika pieni,
  orpolapsi laitettihin
  tuutuhun tutajamahan,
  kätkyehen liekkumahan.
  Liekkui lapsi kätkyessä,
  lapsi liekkui, tukka löyhki.
  Liekkui päivän, liekkui toisen;
  jopa kohta kolmantena,
  kun tuo poika potkaisihe,
  potkaisihe, ponnistihe,
  katkaisi kapalovyönsä,
  pääsi päälle peittehensä,
  särki liekun lehmuksisen,
  kaikki riepunsa revitti.
  Nähtihin hyvä tulevan,
  keksittihin kelpoavan.
  Untamola vuottelevi
  tätä tästä kasvavaksi,
  mieltyväksi, miestyväksi,
  oike'in urostuvaksi,
  saavaksi sataisen orjan,
  tuhantisen turpuvaksi.
  Kasvoi kuuta kaksi, kolme.
  Jopa kuuna kolmantena
  poika polven korkeuisna
  alkoi itse arvaella:
  "Kunpa saisin suuremmaksi,
  vahvistuisin varreltani,
  kostaisin isoni kohlut,
  maksaisin emoni mahlat!"
  Saipa kuulla Untamoinen.
  Itse tuon sanoiksi virkki:
  "Tästä saa sukuni surma,
  tästä kasvavi Kalervo!"
  Urohot ajattelevat,
  akat kaikki arvelevat,
  minne poika pantanehe,
  kunne surma saatanehe.
  Pannahanpa puolikkohon,
  työnnetähän tynnyrihin;
  siitä vieähän vetehen,
  lasketahan lainehesen.
  Käyähänpä katsomahan
  kahen, kolmen yön perästä,
  joko on hukkunut vetehen,
  kuollut poika puolikkohon!
  Ei ole hukkunut vetehen,
  kuollut poika puolikkohon!
  Poika oli pääsnyt puolikosta
  - istui aaltojen selässä
  vapa vaskinen käessä,
  siima silkkinen perässä;
  onkivi meren kaloja,
  merivettä mittoavi:
  melke'in meressä vettä,
  kun on kaksi kauhallista;
  oisko oike'in mitata,
  osa kolmatta tulisi.
  Untamo ajattelevi:
  "Mihin poika pantanehe,
  kunne tuo tuhottanehe,
  kusta surma saatanehe?"
  Käski orjansa kerätä
  koivuja, kovia puita,
  honkia satahavuja,
  tiettäviä tervaksia
  yhen poian polttimeksi,
  Kullervon kaottimeksi.
  Koottihin, keräeltihin
  koivuja, kovia puita,
  honkia satahavuja,
  tiettäviä tervaksia,
  tuohia tuhat rekeä,
  sata syltä saarnipuita.
  Tuli puihin tuiskattihin,
  roviohon roiskattihin,
  siihen poika paiskattihin
  keskelle tulen palavan.
  Paloi päivän, tuosta toisen,
  paloi päivän kolmannenki.
  Käytihin katsastamahan:
  poik' oli porossa polvin,
  kypenissä kyynäsvarsin,
  hiilikoukkunen käessä,
  millä tulta kiihottavi,
  hiiliä kokoelevi,
  katomatta karvankana,
  kutrisen kähertymättä!
  Untamo ä'itteleikse:
  "Mihin poika pantanehe,
  kunne tuo tuhottanehe,
  surma tuolle saatanehe?"
  Poika puuhun hirtetähän,
  tammehen ripustetahan.
  Kului yötä kaksi, kolme,
  saman verran päiviäki.
  Untamo ajattelevi:
  "Aik' on käyä katsomahan,
  joko Kullervo katosi,
  kuoli poika hirsipuuhun."
  Laittoi orjan katsomahan.
  Orja toi sanan takaisin:
  "Ei ole Kullervo kaonnut,
  kuollut poika hirsipuuhun!
  Poika puuta kirjoittavi
  pieni piikkonen käessä.
  Koko puu kuvia täynnä,
  täynnä tammi kirjoitusta:
  siinä miehet, siinä miekat,
  siinä keihä'ät sivulla."
  Mitäs autti Untamoisen
  tuon pojan katalan kanssa!
  Kuinka surmat suoritteli,
  kuinka kuolemat sukesi,
  poika ei puutu surman suuhun
  eikä kuole kuitenkana.
  Piti viimeinki väsyä
  suorimasta surmiansa,
  kasvatella Kullervoinen,
  orja poikana omana.
  Sanoi Untamo sanansa,
  itse virkki, noin nimesi:
  "Kun elänet kaunihisti,
  aina siivolla asunet,
  saat olla talossa tässä,
  orjan töitä toimitella.
  Palkka pannahan jälestä,
  ansiosta arvatahan:
  vyöhyt vyöllesi korea
  tahi korvalle kolahus."
  Kun oli Kullervo kohonnut,
  saanut vartta vaaksan verran,
  tuopa työlle työnnetähän,
  raaolle rakennetahan,
  lapsen pienen katsontahan,
  sormi pienen souantahan:
  "Katso lasta kaunihisti,
  syötä lasta, syö itseki!
  Rievut virrassa viruta,
  pese pienet vaattehuiset!"
  Katsoi lasta päivän, kaksi:
  käen katkoi, silmän kaivoi.
  Siitä kohta kolmannella
  lapsen tauilla tapatti,
  rievut viskoi virran vieä,
  kätkyen tulella poltti.
  Untamo ajattelevi:
  "Ei tämä tähän sopiva
  lapsen pienen katsontahan,
  sormi pienen souantahan!
  En tieä, kuhun panisin,
  kulle työlle työnteleisin.
  Panenko kasken kaa'antahan?"
  Pani kasken kaa'antahan.
  Kullervo, Kalervon poika,
  tuossa tuon sanoiksi virkki:
  "Äsken lienen mies minäki,
  kun saan kirvehen kätehen,
  paljo katsoa parempi,
  entistäni armahampi:
  lienen mies viien veroinen,
  uros kuuen-kummallinen."
  Meni seppolan pajahan.
  Sanan virkkoi, noin nimesi:
  "Oi on seppo veikkoseni!
  Taos mulle tapparainen!
  Tao kirves miestä myöten;
  rauta raatajan mukahan!
  Lähen kasken kaa'antahan,
  solkikoivun sorrantahan."
  Seppä tarpehen takovi,
  kirvehen kerittelevi.
  Saip' on kirves miestä myöten,
  rauta raatajan mukahan.
  Kullervo, Kalervon poika,
  hioi siitä kirvehensä;
  päivän kirvestä hiovi,
  illan vartta valmistavi.
  Suorihe kasken ajohon
  korkealle korpimaalle,
  parahasen parsikkohon,
  hirveähän hirsikköhön.
  Iski puuta kirvehellä,
  tempasi tasaterällä:
  kerralla hyvätki hirret,
  pahat puolella menevi.
  Vihoin kaatoi viisi puuta,
  kaiketi kaheksan puuta.
  Siitä tuon sanoiksi virkki,
  itse lausui, noin nimesi:
  "Lempo tuota raatakohon!
  Hiisi hirret kaatakohon!"
  Kavahutti kannon päähän,
  niin huhuta heiahutti,
  vihellytti, viuahutti.
  Sanan virkkoi, noin nimesi:
  "Sini kaski kaatukahan,
  koivu solki sortukahan,
  kuni ääni kuulunevi,
  kuni vierrevi vihellys!
  "Elköhön vesa venykö,
  elköhön koretko korsi
  sinä ilmoisna ikänä,
  kuuna kullan valkeana
  kaskessa Kalervon poian,
  otoksessa oivan miehen!
  "Ottaisiko maa orahan,
  nousisiko nuori laiho,
  sekä korsi korteuisi,
  jotta varsi varteuisi,
  elköhön tereä tehkö,
  varsi päätä valmistako!"
  Untamoinen, mies utala,
  kävi tuota katsomahan
  kaskea Kalervon poian,
  ajamoa uuen orjan:
  ei kaski kaselle tunnu,
  ajamaksi nuoren miehen.
  Untamo ajattelevi:
  "Ei tämä tähän sopiva!
  Hyvän hirsikön pilasi,
  kaatoi parsikon parahan!
  En tieä, kuhun panisin,
  kulle työlle työnteleisin.
  Panenko aitojen panohon?"
  Pani aitojen panohon.
  Kullervo, Kalervon poika,
  jopa aitoa panevi.
  Kohastansa kokkahongat
  aiaksiksi asettelevi,
  kokonansa korpikuuset
  seipähiksi pistelevi;
  veti vitsakset lujahan
  pisimmistä pihlajista;
  pani aian umpinaisen,
  veräjättömän kyhäsi.
  Siitä tuon sanoiksi virkki,
  itse lausui, noin nimesi:
  "Ku ei lintuna kohonne,
  kahen siiven siuotelle,
  elköhön ylitse pääskö
  aiasta Kalervon poian!"
  Untamo osaelevi
  tulla tuota katsomahan
  aitoa Kalervon poian,
  sotaorjan sortamoa.
  Näki aian aukottoman,
  raottoman, reiättömän,
  jok' oli pantu maaemästä,
  ylös pilvihin osattu.
  Sanan virkkoi, noin nimesi:
  "Ei tämä tähän sopiva!
  Pani aian aukottoman,
  veräjättömän kyhäsi,
  tuon on nosti taivosehen,
  ylös pilvihin kohotti:
  en tuosta ylitse pääse
  enkä reiästä sisälle!
  En tieä, mihin panisin,
  kulle työlle työnteleisin.
  Panenko puimahan rukihit?"
  Pani puimahan rukihit.
  Kullervo, Kalervon poika,
  jo oli puimassa rukihit:
  pui rukihit ruumeniksi,
  olet kaunaksi kaotti.
  Tulipa isäntä tuohon,
  kävi itse katsomahan
  puintoa Kalervon poian,
  Kullervoisen kolkintoa:
  rukihit on ruumenina,
  olet kaunoina kahisi!
  Untamo ä'itteleikse:
  "Ei ole tästä raatajasta!
  Kulle työlle työntänenki,
  työnsä tuhmin turmelevi.
  Joko vien Venäehelle
  tahi kaupin Karjalahan
  Ilmariselle sepolle,
  sepon paljan painajaksi?"
  Möi siitä Kalervon poian,
  pani kaupan Karjalahan
  Ilmariselle sepolle,
  takojalle taitavalle.
  Minpä seppo tuosta antoi?
  Äijän seppo tuosta antoi:
  kaksi kattilarania,
  kolme koukun puoliskoa,
  viisi viikatekulua,
  kuusi kuokan kuolioa
  miehestä mitättömästä,
  orjasta epäpäöstä.

  Kahdesneljättä runo

  Kullervo, Kalervon poika,
  sinisukka äijön poika,
  hivus keltainen, korea,
  kengän kauto kaunokainen,
  jo kohta sepon ko'issa
  kysyi työtä iltasella
  isännältä iltaseksi,
  emännältä aamuseksi:
  "Työt tässä nimettäköhön,
  nimi työlle pantakohon,
  kulle työlle työntyminen,
  raaolle rakentuminen!"
  Seppo Ilmarin emäntä,
  tuopa tuossa arvelevi,
  kulle työlle uusi orja,
  raaolle rahan-alainen.
  Pani orjan paimeneksi,
  karjan suuren kaitsijaksi.
  Tuopa ilkoinen emäntä,
  sepän akka irvihammas,
  leipoi leivän paimenelle,
  kakun paksun paistelevi:
  kauran alle, vehnän päälle,
  keskelle kiven kutovi.
  Kakun voiti voiheralla,
  kuoren rasvalla rakenti,
  pani orjalle osaksi,
  palaseksi paimenelle.
  Itse orjoa opasti,
  sanan virkkoi, noin nimesi:
  "Ellös tätä ennen syökö
  karjan mentyä metsälle!"
  Siitä Ilmarin emäntä
  laittoi karjan laitumelle.
  Sanovi sanalla tuolla,
  lausui tuolla lausehella:
  "Lasken lehmäni leholle,
  maion antajat aholle,
  hatasarvet haavikolle,
  kourusarvet koivikolle;
  työnnän kuuta ottamahan,
  talia tavottamahan
  ahomailta auke'ilta,
  leve'iltä lehtomailta,
  korke'ilta koivikoilta,
  mataloilta haavikoilta,
  kultaisilta kuusikoilta,
  hope'isilta saloilta.
  "Katso, kaunoinen Jumala,
  varjele, vakainen Luoja,
  varjele vahingon tieltä,
  kaitse kaikista pahoista,
  ettei tuskihin tulisi,
  häpe'ihin hämmentyisi!
  "Kuin katsoit katollisessa,
  alla varjon vartioitsit,
  niin katso katottomassa,
  vaali vartijattomassa,
  jotta karja kaunistuisi,
  eistyisi emännän vilja
  hyvänsuovan mieltä myöten,
  pahansuovan paitsi mieltä!
  "Kun lie kurjat paimeneni,
  ylen kainut karjapiiat,
  paju pannos paimeneksi,
  leppä lehmän katsojaksi,
  pihlaja pitelijäksi,
  tuomi tuojaksi kotihin
  emännäisen etsimättä,
  muun väen murehtimatta!
  "Kun ei paju paimentane,
  pihlaja hyvin pi'elle,
  leppä ei lehmiä ajane,
  tuomi ei kotihin tuone,
  niin pane parempiasi,
  työnnä luonnon tyttäriä
  minun viljan viitsijäksi,
  katsojaksi karjan kaiken!
  Paljo on piikoja sinulla,
  saoin käskyn kuulijoita,
  eläjiä ilman alla,
  luonnottaria hyviä.
  "Suvetar, valio vaimo,
  Etelätär, luonnon eukko,
  Hongatar, hyvä emäntä,
  Katajatar, kaunis neiti,
  Pihlajatar, piika pieni,
  Tuometar, tytär Tapion,
  Mielikki, metsän miniä,
  Tellervo, Tapion neiti!
  Katso'ote karjoani,
  viitsiöte viljoani
  kesä kaikki kaunihisti,
  lehen aika leppeästi,
  lehen puussa liehuessa,
  ruohon maassa roikatessa!
  "Suvetar, valio vaimo,
  Etelätär, luonnon eukko!
  Heitä hienot helmuksesi,
  esiliinasi levitä
  karjalleni katteheksi,
  pienilleni peitteheksi,
  vihoin tuulen tuulematta,
  vihoin saamatta satehen!
  "Kaitse karjani pahoista,
  varjele vahingon teiltä,
  noista soista soiluvista,
  lähtehistä läilyvistä,
  heiluvista hettehistä,
  pyöre'istä pyötiköistä,
  ettei tuskihin tulisi,
  häpe'ihin hämmentyisi,
  sorkka suohon sorkahtaisi,
  hettehesen herkähtäisi
  ylitse Jumalan tunnin,
  päitse aivon autuahan!
  "Tuo'os torvi tuonnempata,
  tuolta taivahan navalta,
  mesitorvi taivosesta,
  simatorvi maaemästä!
  Puhu tuohon torvehesi,
  kumahuta kuuluhusi:
  puhu kummut kukkahaksi,
  kangasvieret kaunihiksi,
  ahovieret armahaksi,
  lehtovieret leppeäksi,
  suovieret sulaksi meeksi,
  hetevieret vierteheksi!
  "Siitä syötä karjoani,
  raavahiani ravitse,
  syöttele metisin syömin,
  juottele metisin juomin!
  Syötä kullaista kuloa,
  hope'ista heinän päätä
  heraisista hettehistä,
  läikkyvistä lähtehistä,
  koskilta kohisevilta,
  jokiloilta juoksevilta,
  kultaisilta kunnahilta,
  hope'isilta ahoilta!
  "Kaivo kultainen kuvoa
  kahen puolen karjan maata,
  josta karja vettä joisi,
  simoa siretteleisi
  utarihin uhkuvihin,
  nisihin pakottavihin:
  saisi suonet soutamahan,
  maitojoet juoksemahan,
  maitopurot purkemahan,
  maitokosket kuohumahan,
  puhumahan maitoputket,
  maitohormit huokumahan,
  joka aika antamahan,
  joka vuoro vuotamahan
  ylitse vihanki suovan,
  pahansuovan sormiloitse,
  maion saamatta manalle,
  katehesen karjanannin!
  "Paljo on niitä ja pahoja,
  kut maion manalle vievät,
  katehesen karjanannin,
  lehmän tuoman toisialle;
  vähä on niitä ja hyviä,
  kut maion manalta saavat,
  piimänsä kylän piolta,
  tuorehensa toisialta.
  "Ei ennen minun emoni
  kysynyt kylästä mieltä,
  tointa toisesta talosta;
  sai se maitonsa manalta,
  piimänsä pitelijältä,
  tuorehensa toisialta.
  Antoi tulla tuonnempata,
  ehtiä etempätäki:
  tulla maion Tuonelasta,
  Manalasta, maankin alta,
  tulla yöllä yksinänsä,
  pimeällä piilokkali,
  kuulematta kunnottoman,
  kelvottoman keksimättä,
  vihansuovan sortamatta,
  katehen kaehtimatta.
  "Noin sanoi minun emoni,
  noin sanon minä itseki:
  minne viipyi lehmän vilja,
  kunne maitoni katosi?
  Onko viety vierahalle,
  kytketty kylän pihoille,
  mieron porttojen povehen,
  katehien kainalohon,
  vai on puihin puuttununna,
  metsihin menehtynynnä,
  levennynnä lehtomaille,
  kaonnunna kankahille?
  "Ei maito manalle joua,
  lehmän vilja vierahalle,
  mieron porttojen povehen,
  katehien kainalohon
  eikä puihin puuttumahan,
  metsihin menehtymähän,
  lehtoihin levenemähän,
  kaatumahan kankahalle.
  Maito koissa tarvitahan,
  ajan kaiken kaivatahan:
  koissa vuottavi emäntä
  katajainen rainta käessä.
  "Suvetar, valio vaimo,
  Etelätär, luonnon eukko!
  Käy nyt, syötä Syötikkini
  sekä juota Juotikkini,
  herustele Hermikkiä,
  tuorustele Tuorikkia,
  anna maito Mairikille,
  Omenalle uuet piimät
  hele'istä heinänpäistä,
  kaunihista kastikoista,
  mairehista maaemistä,
  metisistä mättähistä,
  nurmelta mesinukalta,
  maalta marjanvartiselta,
  kanervan-kukattarilta,
  heinän-helpehettäriltä,
  pilven piimätyttäriltä,
  taivahan-navattarilta,
  tuoa maitoiset maruet,
  aina uhkuvat utaret
  lypseä lyhyen vaimon,
  pienen piian piukutella!
  "Nouse, neitonen, norosta,
  hienohelma, hettehestä,
  neiti lämmin, lähtehestä,
  puhasmuotoinen, muasta!
  Ota vettä lähtehestä,
  jolla kastat karjoani,
  jotta karja kaunistuisi,
  eistyisi emännän vilja
  ennen käymistä emännän,
  katsomista karjapiian,
  emännän epäpätöisen,
  ylen kainun karjapiian.
  "Mielikki, metsän emäntä,
  lavekämmen karjan eukko!
  Työnnä pisin piikojasi,
  paras palkkalaisiasi,
  viitsimähän viljoani,
  katsomahan karjoani
  tänä suurena suvena,
  Luojan lämminnä kesänä,
  Jumalan suaitsemana,
  antamana armollisen!
  "Tellervo, Tapion neiti,
  metsän tyttö tylleröinen,
  utupaita, hienohelma,
  hivus keltainen, korea,
  jok' olet karjan kaitselija,
  viitsijä emännän viljan
  mieluisassa Metsolassa,
  tarkassa Tapiolassa!
  Kaitse karja kaunihisti,
  viitsi vilja virkeästi!
  "Kaitse kaunoisin kätösin,
  somin sormin suorittele,
  su'i ilveksen iholle,
  kampua kalan evälle,
  karvalle meren kapehen,
  metsän uuhen untuvalle!
  Illan tullen, yön pimeten,
  hämärien hämmetessä
  saata karjani kotihin,
  etehen hyvän emännän,
  hete heiluva selällä,
  maitolampi lautasilla!
  "Päivän mennessä majoille,
  iltalinnun laulellessa
  itse virki viljalleni,
  sano sarvijuonelleni:
  'Kotihinne, kourusarvet,
  maion antajat, majalle!
  Koissa on hyvä ollaksenne,
  maa imara maataksenne;
  korpi on kolkko käyäksenne,
  ranta raikutellaksenne.
  Kotihinne tullaksenne
  vaimot valkean tekevät
  nurmelle mesinukalle,
  maalle marjanvartiselle.'
  "Nyyrikki, Tapion poika,
  siniviitta viian poika!
  Tyvin pistä pitkät kuuset,
  latvoin lakkapäät petäjät
  sillaksi likasijoille,
  paikaksi pahoille maille,
  suosulihin, maasulihin,
  lätäkköihin läilyvihin!
  Anna käyä käyräsarven,
  haarasorkan sorkutella,
  joutua joka savulle
  viatoinna, vilpitöinnä,
  ilman suohon sortumatta,
  likahan litistymättä!
  "Kun ei karja tuosta huoli,
  yöksi ei kulkene kotihin,
  Pihlajatar, piika pieni,
  Katajatar, kaunis neiti,
  leikkoa lehosta koivu,
  ota vitsa viiakosta,
  käyös piiska pihlajainen,
  katajainen karjanruoska
  takoa Tapion linnan,
  tuolta puolen Tuomivaaran!
  Aja karja kartanolle,
  saunan lämmitä-panolle,
  kotihin kotoinen karja,
  metsän karja Metsolahan!
  "Otsonen, metsän omena,
  mesikämmen käyretyinen!
  Tehkämme sulat sovinnot,
  rajarauhat rapsakamme
  iäksemme, ilmaksemme,
  polveksemme, päiviksemme,
  ettet sorra sorkkasäärtä,
  kaa'a maion kantajata
  tänä suurena suvena,
  Luojan lämminnä kesänä!
  "Kun sa kuulet kellon äänen
  tahi torven toitotuksen,
  lyöte maata mättähälle,
  nurmelle nukahtamahan,
  tunge korvasi kulohon,
  paina pääsi mättähäsen!
  Tahi korpehen kokeos,
  saaos sammalhuonehesen,
  mene toisille mä'ille,
  muille kummuille kuvahu,
  jottei kuulu karjan kello
  eikä paimenen pakina!
  "Otsoseni, ainoiseni,
  mesikämmen, kaunoiseni!
  En sua kiellä kiertämästä
  enkä käymästä epeä;
  kiellän kielen koskemasta,
  suun ruman rupeamasta,
  hampahin hajottamasta,
  kämmenin käpyämästä.
  "Käyös kaarten karjamaita,
  piilten piimäkankahia,
  kierten kellojen remua,
  ääntä paimenen paeten!
  Konsa on karja kankahalla,
  sinä suolle soiverraite;
  kun karja solahti suolle,
  silloin korpehen kokeos!
  Karjan käyessä mäkeä
  astu sie mäen alatse;
  karjan käyessä alatse
  mene sie mäkeä myöten!
  Astuessansa aholla
  sinä viere viiakkoa;
  viiakkoa vierressänsä
  sinä astuos ahoa!
  Kule kullaisna käkenä,
  hope'isna kyyhkyläisnä,
  siirry siikana sivutse,
  veteleite veen kalana,
  viere villakuontalona,
  kule pellavaskupona,
  kätke kynnet karvoihisi,
  hampahat ikenihisi,
  jottei karja kammastuisi,
  pieni vilja pillastuisi!
  "Anna rauha raavahille,
  sorkkasäärille sovinto,
  käyä karjan kaunihisti,
  soreasti sorkutella
  poikki soista, poikki maista,
  halki korven kankahista,
  ettet koske konsakana,
  rupea rumanakana!
  "Muista muinainen valasi
  tuolla Tuonelan joella,
  kynsikoskella kovalla,
  Luojan polvien e'essä!
  Lupa sulle annettihin
  kolme kertoa kesässä
  käyä kellon kuuluvilla,
  tiukujen tirinämailla,
  vaan eipä sitä suattu
  eikä annettu lupoa
  ruveta rumille töille,
  häpeähän hämmentyä.
  "Jos sulle viha tulisi,
  hampahat halutteleisi,
  visko viitahan vihasi,
  honkihin pahat halusi!
  Hakkoa lahoa puuta,
  kaa'a koivunpökkelöitä,
  vääntele vesihakoja,
  määhki marjamättähiä!
  "Kun tulevi ruoan tarvis,
  syöä mielesi tekevi,
  syö'ös sieniä metsästä,
  murra muurahaiskekoja,
  juuria punaisen putken,
  Metsolan mesipaloja
  ilman ruokaruohoittani,
  minun henkiheinittäni!
  "Metsolan metinen amme
  hapata hihittelevi
  kultaisella kunnahalla,
  hope'isella mäellä:
  siin' on syöä syölähänki,
  juoa miehen juolahanki,
  eikä syöen syömät puutu,
  juoen juomiset vähene.
  "Niin teemme ikisovinnot,
  ikirauhat ratkoamme
  eleäksemme ehosti,
  kesän kaiken kaunihisti:
  maat on meillä yhtehiset,
  evähät erinomaiset.
  "Vaan jos tahtonet tapella,
  eleä soan tavalla,
  tapelkamme talvikauet,
  lumiajat luskailkamme!
  Suven tullen, suon sulaen,
  lätäkköjen lämmitessä
  ellös tänne tulkokana
  karjan kullan kuuluville!
  "Josp' on tullet näille maille,
  sattunet saloille näille,
  täällä aina ammutahan.
  Kun ei ampujat kotona,
  on meillä osaavat vaimot,
  emännät alinomaiset,
  jotka tiesi turmelevi,
  matkasi pahoin panevi,
  ettet koske konsakana,
  rupea rumanakana
  ylitse tahon Jumalan,
  päitse auvon autuahan.
  "Oi Ukko, ylijumala!
  Kun kuulet toen tulevan,
  muuta muiksi lehmäseni,
  kamahuta karjaseni,
  kiviksi minun omani,
  kantoloiksi kaunoiseni,
  kumman maata kulkiessa,
  vantturan vaeltaessa!
  "Kun ma otsona olisin,
  mesikämmennä kävisin,
  en mä noissa noin asuisi
  aina akkojen jaloissa.
  Onpa maata muuallaki,
  tarhoa taempanaki
  juosta miehen joutilahan,
  virattoman viiletellä,
  käyä halki kämmenpääsi,
  poikki pohkealihasi,
  sinisen salon sisässä,
  korven kuulun kainalossa.
  "Käpy- on kangas käyäksesi,
  hiekka helkytelläksesi,
  tie on tehty mennäksesi,
  meren ranta juostaksesi
  Pohjan pitkähän perähän,
  Lapin maahan laakeahan.
  Siell' on onni ollaksesi,
  armas aikaellaksesi,
  käyä kengättä kesällä,
  sykysyllä syylingittä
  suurimmilla suon selillä,
  leve'illä liettehillä.
  "Kun et tuonne mennekänä
  etkä oike'in osanne,
  ota juoni juostaksesi,
  polku poimetellaksesi
  tuonne Tuonelan salolle
  tahi Kalman kankahalle!
  Siell' on suohut sorkutella,
  kanervikko kaalaella,
  siellä Kirjos, siellä Karjos,
  siellä muita mullukoita
  rautaisissa rahkehissa,
  kymmenissä kytky'issä.
  Siellä laihatki lihovat,
  lihaviksi luutki saavat.
  "Lepy, lehto, kostu, korpi,
  lempeä, salo sininen!
  Anna rauha raavahille,
  sorkkasäärille sovinto
  tänä suurena suvena,
  Herran hellennä kesänä!
  "Kuippana, metsän kuningas,
  metsän hippa halliparta!
  Korjaele koiriasi,
  raivaele rakkiasi!
  Pistä sieni sieramehen,
  toisehen omenamarja,
  jottei henki haisahtele,
  tuuhahtele karjan tuuhku!
  Silmät silkillä sitele,
  korvat kääri käärehellä,
  jottei kuule kulkevia,
  ei näe käveleviä!
  "Kun ei tuosta kyllin liene,
  ei vielä kovin varone,
  kiellä poies poikoasi,
  epeä äpärettäsi!
  Saattele saloilta näiltä,
  näiltä rannoilta rapoa,
  kape'ilta karjan mailta,
  leve'iltä liepehiltä!
  Kätke koirasi kolohon,
  rakkisi rapoa kiinni
  kultaisihin kytky'ihin,
  hihnoihin hope'isihin,
  jottei pilloa pitäisi,
  häpehiä hämmentäisi!
  "Kun ei tuosta kyllin liene,
  ei vielä sitä varone,
  Ukko, kultainen kuningas,
  hope'inen hallitsija,
  kuule kultaiset sanani,
  armahaiset lauseheni!
  Paina panta pihlajainen
  ympäri nenän nykerän!
  Kun ei pihlaja pitäne,
  niin sä vaskesta valata;
  jos ei vaski vahva liene,
  panta rautainen rakenna!
  Vaan jos rauan ratkaisnehe,
  vielä mennehe vioille,
  syökse kultainen korento
  leukaluusta leukaluuhun,
  päät on päättele lujasti,
  kotkoa kovasti kiinni,
  ettei liiku liiat leuat,
  harvat hampahat hajoa,
  kun ei rauoin ratkottane,
  teräksillä temmottane,
  veitsillä veristettäne,
  kirvehellä kiskottane!"
  Siitä Ilmarin emäntä,
  tuo takojan tarkka vaimo,
  lehmät läävästä lähetti,
  laski karjan laitumelle,
  pani paimenen perähän,
  orjan lehmien ajohon.

  Kolmasneljättä runo

  Kullervo, Kalervon poika,
  otti konttihin evästä,
  ajoi lehmät suota myöten,
  itse kangasta kapusi.
  Sanan virkki vierressänsä,
  kertoeli käyessänsä:
  "Voi minä poloinen poika,
  voi poika polon-alainen!
  Jo minä johonki jou'uin,
  jou'uin joutavan jälille,
  härän hännän paimeneksi,
  vasikkojen vaalijaksi,
  joka suon on sotkijaksi,
  maan pahan matelijaksi!"
  Istui maahan mättähälle,
  päätyi päivän rintehesen.
  Siinä virkki virsissänsä,
  lauluissansa noin lateli:
  "Paistapa, Jumalan päivä,
  Herran kehrä, hellittele
  sepon karjan kaitsijalle,
  poloiselle paimenelle,
  elä Ilmarin tuville,
  emännällen ensinkänä!
  Emäntä hyvin elävi,
  vehnäsiä viiltelevi,
  piirosia pistelevi,
  voita päälle vuolaisevi.
  Paimen parka kuivan leivän,
  kuivan kuoren kurskuttavi,
  kauraisen kavertelevi,
  lemettisen leikkoavi,
  olkisen ojentelevi,
  petäjäisen peiputtavi,
  veen lipillä luikkoavi
  märän mättähän nenästä.
  "Mene, päivä, viere, vehnä,
  alene, Jumalan aika!
  Kule, päivä, kuusikolle,
  viere, vehnä, vitsikölle,
  karkoa katajikolle,
  lennä leppien tasalle!
  Päästä paimenta kotihin
  voivatia vuolemahan,
  rieskoa repäisemähän,
  kakkaroita kaivamahan!"
  Silloin Ilmarin emäntä,
  paimenen pajattaessa,
  Kullervoisen kukkuessa,
  jo oli vuollut voivatinsa,
  itse rieskansa reväisnyt,
  kakkaransa kaivaellut;
  keittänyt vetisen vellin,
  kylmän kaalin Kullervolle,
  jos' oli rakki rasvan syönyt,
  Musti murkinan pitänyt,
  Merkki syönyt mielin määrin,
  Halli haukannut halunsa.
  Lintunen lehosta lauloi,
  pieni lintu pensahasta:
  "Jos oisi aika orjan syöä,
  isottoman illastella."
  Kullervo, Kalervon poika,
  katsoi pitkän päivän päälle.
  Itse tuon sanoiksi virkki:
  "Jo nyt on aika atrioia,
  aika ruoalle ruveta,
  evähiä etsiskellä."
  Ajoi lehmänsä levolle,
  karjan maata kankahalle;
  itse istui mättähälle,
  vihannalle turpehelle.
  Laski laukkunsa selästä,
  otti leivän laukustansa,
  katselevi, kääntelevi.
  Tuosta tuon sanoiksi virkki:
  "Moni on kakku päältä kaunis,
  kuorelta kovin sileä,
  vaan on silkkoa sisässä,
  akanoita alla kuoren."
  Veti veitsensä tupesta
  leivän leikkaellaksensa:
  veitsi vierähti kivehen,
  kasahutti kalliohon;
  terä vieri veitsosesta,
  katkesi kurauksuesta.
  Kullervo, Kalervon poika,
  katselevi veitsyttänsä,
  itse päätyi itkemähän.
  Sanan virkkoi, noin nimesi:
  "Yks' oli veitsi veikkoutta,
  yksi rauta rakkautta,
  isän saamoa eloa,
  vanhemman varustamata;
  senki katkaisin kivehen,
  karahutin kalliohon,
  leipähän pahan emännän,
  pahan vaimon paistamahan!
  "Millä nyt maksan naisen naurun,
  naisen naurun, piian pilkan,
  akan ilkeän evähät,
  pahan porton paistannaiset?"
  Varis vaakkui varvikosta,
  varis vaakkui, korppi koikkui:
  "Oi on kurja kullansolki,
  ainoa Kalervon poika!
  Mit' olet mielellä pahalla,
  syämellä synkeällä?
  Ota vitsa viiakosta,
  koivu korven notkelmosta,
  aja suolle sontareiet,
  lehmät liejuhun levitä
  puolen suurille susille,
  toisen korven kontioille!
  "Kaikoa suet kokohon,
  karhut kaikki katrahasen!
  Suet pistä Pienikiksi,
  karhut Kyytäksi kyhäise,
  aja karjana kotihin,
  kirjavana kartanolle!
  Sillä maksat naisen naurun,
  pahan vaimon parjaukset."
  Kullervo, Kalervon poika,
  itse tuon sanoiksi virkki:
  "Malta, malta, hiien huora!
  Jos itken isoni veistä,
  vielä itkenet itseki,
  itket lypsylehmiäsi."
  Otti vitsan viiakosta,
  katajaisen karjanruoskan;
  sorti suohon lehmäkarjan,
  härät murtohon murenti
  puoliksi susien syöä,
  puolen korven kontioille.
  Suet lausui lehmäsiksi,
  karhut karjaksi rakenti,
  minkä pisti Pienikiksi,
  kunka Kyytäksi kyhäisi.
  Lonkui päivä lounahasen,
  kiertyi keski-illoillensa,
  kulki kuusikon tasalle,
  lenti lehmäslypsykselle.
  Tuo pahainen paimen raiska,
  Kullervo, Kalervon poika,
  ajoi kontiot kotihin,
  susikarjan kartanolle.
  Vielä neuvoi karhujansa,
  susillensa suin puheli:
  "Repäise emännän reisi,
  pure puoli pohkeata,
  kun tulevi katsomahan,
  lyykistäikse lypsämähän!"
  Teki luikun lehmän luista,
  härän sarvesta helinän,
  torven Tuomikin jalasta,
  pillin Kirjon kinterestä.
  Lujahutti luikullansa,
  toitahutti torvellansa
  kolmasti kotimäellä,
  kuuesti kujosten suussa.
  Tuop' on Ilmarin emäntä,
  sepon akka, selvä nainen,
  viikon maiotta viruvi,
  kesävoitta kellettävi.
  Kuuli suolta soittamisen,
  kajahuksen kankahalta.
  Sanovi sanalla tuolla,
  lausui tuolla lausehella:
  "Ole kiitetty, Jumala!
  Torvi soipi, karja saapi!
  Mist' on orja sarven saanut,
  torven raataja tavannut,
  kun tuo soitelleen tulevi,
  toitatellen torvettavi,
  puhki korvani puhuvi,
  läpi pääni läylentävi?"
  Kullervo, Kalervon poika,
  sanan virkkoi, noin nimesi:
  "Suolt' on orja sarven saanut,
  tuonut torven liettehestä.
  Jo nyt on karjasi kujalla,
  lehmät lääväpellon päässä;
  saaospa savun panohon,
  käyös lehmät lypsämähän!"
  Sepä Ilmarin emäntä
  käski muorin lypsämähän:
  "Käypä, muori, lypsämähän,
  raavahat rakentamahan!
  Enpä itse ennättäisi
  taikinan alustehelta."
  Kullervo, Kalervon poika,
  sanan virkkoi, noin nimesi:
  "Ainapa hyvät emännät,
  taitavat taloiset vaimot
  itse ennen lehmät lypsi,
  itse raavahat rakenti."
  Siitä Ilmarin emäntä
  sai itse savupanolle,
  tuosta lypsylle tulevi.
  Katsoi kerran karjoansa,
  silmäeli siivatoita;
  sanan virkkoi, noin nimesi:
  "Karja on kaunihin näköinen,
  siivatat sileäkarvat,
  kaikki ilveksen iholla,
  metsän uuhen untuvalla,
  tuntuvilla tummelilla,
  nännillä näpähyvillä."
  Lyhmistihe lypsämähän,
  heittihe heruttamahan.
  Veti kerran, tuosta toisen,
  kohta kolmatta yritti:
  susi päälle suimastaikse,
  karhu päälle kuopaiseikse.
  Susi suun revittelevi,
  karhu kiskoi kinttusuonet,
  puri puolen pohkeata,
  katkoi kannan sääriluusta.
  Kullervo, Kalervon poika,
  sillä kosti piian pilkan,
  piian pilkan, naisen naurun,
  pahan vaimon palkan maksoi.
  Ilmarin iso emäntä
  itse loihe itkemähän,
  sanan virkkoi, noin nimesi:
  "Pahoin teit sä, paimo parka!
  Ajoit kontiot kotihin,
  suet suurille pihoille!"
  Kullervo, Kalervon poika,
  tuopa tuohon vastaeli:
  "Pahoin tein mä, paimen parka,
  et hyvin, emäntä parka!
  Leivoit sie kivisen leivän,
  kakun paistoit kallioisen:
  ve'in veitseni kivehen,
  karahutin kalliohon
  - ainoan isoni veitsen,
  sukukuntani kuraksen!"
  Sanoi Ilmarin emäntä:
  "Oi sie paimo, armas paimo!
  Myöstytäpä miettehesi,
  perin lausu lausehesi,
  päästä suen suutehista,
  karhun kynnestä kavista!
  Mie sun paioilla parannan,
  kaatioilla kaunistelen,
  syötän voilla, vehnäsillä,
  juotan rieskamaitosilla;
  vuoen syötän raatamatta,
  toisen työlle työntämättä.
  "Kun et jou'u päästämähän,
  käy pian kerittämähän,
  kohta kaaun kuolijaksi,
  muutun mullan muotoiseksi."
  Kullervo, Kalervon poika,
  sanan virkkoi, noin nimesi:
  "Kun on kuollet, kuolkosipa,
  kaotkosi, kun kaonnet!
  Sija on maassa mennehillä,
  kalmassa kaonnehilla,
  maata mahtavaisimmanki,
  leve'immänki levätä."
  Sanoi Ilmarin emäntä:
  "Oi Ukko, ylijumala!
  Jou'uttele jousi suuri,
  katso kaaresi parahin,
  pane vaskinen vasama
  tuon tulisen jousen päälle!
  Työnnytä tulinen nuoli,
  ammu vaskinen vasama,
  ammu kautta kainaloien,
  halki hartiolihojen:
  kaa'a tuo Kalervon poika,
  ammu kurja kuolijaksi
  nuolella teräsnenällä,
  vasamalla vaskisella!"
  Kullervo, Kalervon poika,
  itse tuon sanoiksi virkki:
  "Oi Ukko, ylijumala!
  Elä sie minua ammu!
  Ammu Ilmarin emäntä,
  kaota katala nainen
  siirtymättänsä sijalta,
  kulkematta kunnekana!"
  Siitä Ilmarin emäntä,
  tuo tarkan takojan nainen,
  vieri kohta kuolijaksi,
  kaatui kattilanoeksi
  oman pirttinsä pihalle,
  kape'ille kartanoille.
  Se oli meno nuoren naisen,
  kanssa kaunihin emännän,
  jot' oli viikon valvateltu,
  vuosin kuusin kuulusteltu
  Ilmarin iki-iloksi,
  sepon kuulun kunniaksi.

  Neljäsneljättä runo

  Kullero, Kalervon poika,
  sinisukka äijön lapsi,
  hivus keltainen, korea,
  kengän kauto kaunokainen,
  itse läksi astumahan
  luota seppo Ilmarisen,
  ennenkuin isäntä saisi
  naisen kuolon korvihinsa,
  painuisi pahoille mielin,
  tapahtuisi tappelohon.
  Läksi soitellen seposta,
  ilon lyöen Ilman mailta,
  kullervoiten kankahalla,
  patakoitellen palolla:
  suo sorahti, maa järähti,
  kangas vastahan kajahti
  Kullervoisen soitantoa,
  ilkeän ilonpitoa.
  Kuului se sepon pajahan.
  Seppo seisottui pajassa,
  sai kujalle kuulemahan,
  kartanolle katsomahan,
  mikä soitanta salolla,
  kullervointa kankahalla.
  Jo näki toet totiset,
  valehettomat, vakaiset:
  näki naisen nukkunehen,
  kaunoisensa kaatunehen,
  kaatunehen kartanolle,
  kellistynehen keolle.
  Siihen seppo seisottihe
  syämellä synkeällä.
  Puuttui yöksi itkemähän,
  viikoksi vetistämähän.
  Mieli ei tervoa parempi,
  syän ei syttä valkeampi.
  Itse Kullervo käveli,
  astui eelle jonnekunne,
  päivän korpia kovia,
  hiien hirsikankahia.
  Illan tullen, yön pimeten
  päätyi maahan mättähälle.
  Siinä istuvi isotoin,
  armotoin ajattelevi:
  "Mikä lie minunki luonut,
  kuka kurjaisen kuvannut
  kuuksi päiväksi kululle,
  iäkseni ilman alle?
  "Kotihinsa muut menevät,
  majoillensa matkoavat:
  mull' on korvessa kotini,
  kankahalla kartanoni,
  tuulessa tulisijani,
  satehessa saunan löyly.
  "Ellöspä, hyvä Jumala,
  elkösi sinä ikänä
  luoko lasta luonnotointa
  eikä aivan armotointa,
  isotointa alle ilman,
  emotointa ensinkänä,
  niinkuin loit minun, Jumala,
  minun kurjaisen kuvasit,
  loit kuin lokkien sekahan,
  karille meren kajavan!
  Päivä pääskyille tulevi,
  varpusille valkenevi,
  ilo ilman lintusille;
  ei minulle milloinkana,
  tule ei päivä polvenensa,
  ei ilo sinä ikänä!
  "En tieä tekijätäni
  enkä tunne tuojoani.
  Liekö telkkä tielle tehnyt,
  sorsa suolle suorittanut,
  tavi rannalle takonut,
  koskelo kiven kolohon?
  "Piennä jäin minä isosta,
  matalana maammostani.
  Iso kuoli, äiti kuoli,
  kuoli muu sukuni suuri;
  jätti mulle jäiset kengät,
  sukat uhkuiset unohti;
  jätti jäisille jälille,
  pyöriville portahille,
  joka suohon sortumahan,
  likahan litistymähän...
  Vaan en nyt iällä tällä,
  en mä vielä jouakana
  soille sotkuportahiksi,
  silloiksi likasijoille.
  Enkä sinnes suohon sorru,
  kunnes kannan kahta kättä,
  viittä sormea viritän,
  kynttä kymmentä ylennän."
  Jopa juohtui mielehensä,
  puuttui aivohon ajatus
  käyä Untamon kylähän,
  kostoa isonsa kohlut,
  ison kohlut, maammon mahlat,
  itsensä pahoin-piännät.
  Sanan virkkoi, noin nimesi:
  "Vuota, vuota, Untamoinen,
  maltapa, sukuni surma!
  Kun tulen minä sotahan,
  tokko saan tuvat tuhaksi,
  kartanot kekälehiksi?"
  Tuli akka vastahansa,
  siniviitta viian eukko.
  Hänpä tuon sanoiksi virkki,
  itse lausui, noin nimesi:
  "Kunne läksit, Kullervoinen,
  kaaloat, Kalervon poika?"
  Kullervo, Kalervon poika,
  sanan virkkoi, noin nimesi:
  "Juohtui mielehen minulle,
  puuttui aivohon ajatus
  mennä tuonne toisialle,
  käyä Untamon kylähän,
  kostoa sukuni surma,
  ison kohlut, maammon mahlat,
  polttoa tuvat tuhaksi,
  kypeniksi kyyetellä."
  Akka tuo sanoiksi virkki,
  itse lausui, noin nimesi:
  "Ei ole surmattu sukusi,
  viel' ei kaatunut Kalervo.
  On sulla iso elossa,
  maammo maille tervehenä."
  "Oi on armas akkaseni!
  Sano, armas akkaseni:
  missäpä minun isoni,
  kussa kaunis kantajani?"
  "Tuollapa sinun isosi,
  tuolla kaunis kantajasi
  Lapin laajalla rajalla,
  kalalammin laitehella."
  "Oi on armas akkaseni!
  Sano, armas akkaseni:
  mitenkä mä sinne pääsnen,
  kuten kulkea osannen?"
  "Hyvä on sinne päästäksesi,
  ouonkin osataksesi,
  korven kolkka käyäksesi,
  joen ranta juostaksesi.
  Astut päivän, tuosta toisen,
  astut kohta kolmannenki,
  kulet kohti luotehesen.
  Vaara vastahan tulevi:
  sie astu alatse vaaran,
  käy vaaran vasenta puolta!
  Tuostapa joki tulevi
  oikealle puolellesi:
  käy sitä joen sivua
  kolmen kosken kuohumitse!
  Tulet niemen tutkaimehen,
  pääyt päähän pitkän kaiskun;
  tupa on niemen tutkaimessa,
  kalasauna kaiskun päässä:
  siinäpä iso elävi,
  siinä kaunis kantajasi,
  siinäpä sisaresiki,
  kaksi kaunista tytärtä."
  Kullervo, Kalervon poika,
  läksi tuosta astumahan.
  Astui päivän, tuosta toisen,
  astui kohta kolmannenki,
  kulki kohti luotehesen.
  Tuli vaara vastahansa:
  hän astui alaisin puolin,
  vaaran lievettä vasenta.
  Joutuvi joelle tuosta:
  astuvi joen sivua,
  jokivarrutta vasenta.
  Kulki kolmen kosken kautta,
  tuli niemen tutkaimehen,
  päätyi päähän pitkän niemen:
  tupa oli niemen tutkaimessa,
  kalasauna kaiskun päässä.
  Meni hän tupahan tuosta
  - eipä tunneta tuvassa:
  "Mistä vieras veen takoa,
  kusta kulkijain kotoisin?"
  "Etkö tunne poikoasi,
  tunne et lastasi omoa,
  jonka Untamon urohot
  veivät kanssansa kotihin
  ison vaaksan varrellisna,
  emon värttinän pituisna?"
  Emo ennätti sanoa,
  vaimo vanha lausuella:
  "Ohoh poikani poloinen,
  ohoh kurja kullansolki!
  Ettäpäs elävin silmin
  näitä maita matkaelet,
  kun jo itkin kuolleheksi,
  jo kauan kaonneheksi!
  "Kaks' oli poikoa minulla,
  kaksi kaunista tytärtä.
  Niist' oli osattomalta
  kaksi vanhinta kaonnut:
  poika suurehen sotahan,
  tyttö tietämättömihin.
  Poikani tuli takaisin,
  eipä tyttö tullekana."
  Kullervo, Kalervon poika,
  itse ennätti kysyä:
  "Kunne tyttösi katosi,
  minne sai sisarueni?"
  Emo tuon sanoiksi virkki,
  itse lausui, noin nimesi:
  "Tuonne tyttöni katosi,
  tuonne sai sisaruesi:
  läksi marjahan metsälle,
  alle vaaran vaapukkahan;
  sinnepä kana katosi,
  lintu kuoli liian surman,
  surmahan sanattomahan,
  nimen tietämättömähän.
  "Kenen tyttöä ikävä?
  Kenen muun, kun ei emonsa!
  Emon etso eellimäisnä,
  emon etso, emon kaiho.
  Läksinpä, emo poloinen,
  etsimähän tyttöäni;
  juoksin korvet kontiona,
  salot saukkona samosin.
  Etsin päivän, tuosta toisen,
  etsin kohta kolmannenki.
  Päivän kolmannen perästä,
  viikon päästä viimeistäki
  nousin suurelle mäelle,
  korkealle kukkulalle.
  Huusin tuosta tyttöäni,
  kaonnutta kaihoelin:
  'Missä olet, tyttöseni?
  Tule jo, tyttöni, kotihin!'
  "Noinpa huusin tyttöäni,
  kaonnutta kaipaelin.
  Vaarat vastahan saneli,
  kankahat kajahtelivat:
  'Elä huua tyttöäsi,
  elä huua, hoilaele!
  Ei se saa sinä ikänä,
  ei paloa polvenansa
  emon entisen tiloille,
  taaton vanhan valkamoille.'"

  Viidesneljättä runo

  Kullervo, Kalervon poika,
  sinisukka äijön lapsi,
  sai tuosta elelemähän
  alla varjon vanhempien;
  ei saanut älyämähän,
  miehen mieltä ottamahan,
  kun oli kaltoin kasvateltu,
  tuhmin lasna tuuiteltu
  luona kalton kasvattajan,
  tuon on tuhman tuuittajan.
  Poika työlle työnteleikse,
  raaolle rakenteleikse.
  Kaalasi kalastamahan,
  nuotan suuren souantahan.
  Itse tuossa noin sanovi,
  airo käessä arvelevi:
  "Veänkö väen mukahan,
  souan tarmoni takoa
  vai veän asun mukahan,
  souan tarpehen takoa?"
  Perimies perältä lausui,
  sanan virkkoi, noin nimesi:
  "Jos veät väen mukahan,
  souat tarmosi takoa,
  et vetäne purtta poikki
  etkä hankoja hajalle."
  Kullervo, Kalervon poika,
  veälti väen mukahan,
  souti tarmonsa takoa:
  souti poikki puiset hangat,
  katajaiset kaaret katkoi,
  venon haapaisen hajotti.
  Sai Kalervo katsomahan.
  Sanan virkkoi, noin nimesi:
  "Ei sinusta soutajaksi!
  Souit poikki puiset hangat,
  katajaiset kaaret katkoit,
  koko haapion hajotit!
  Mene nuotan tarvontahan!
  Lienet tarpoja parempi."
  Kullervo, Kalervon poika,
  meni nuotan tarvontahan.
  Itse tuossa tarpoimelta
  sanan virkkoi, noin nimesi:
  "Tarvonko olan takoa,
  panen miehuuen nojassa
  vai panen asun mukahan,
  tarvon tarpehen takoa?"
  Vetäjä sanansa virkki:
  "Mi on siitä tarpojasta,
  ku ei tarvo olan takoa,
  pane miehuuen nojassa!"
  Kullervo, Kalervon poika,
  tarpaisi olan takoa,
  pani miehuuen nojassa:
  ve'en velliksi seotti,
  tarpoi nuotan tappuroiksi,
  kalat liivaksi litsotti.
  Sai Kalervo katsomahan.
  Sanan virkkoi, noin nimesi:
  "Ei sinusta tarpojaksi!
  Tarvoit nuotan tappuroiksi,
  ruumeniksi pullot rouhit,
  selykset paloin paloitit!
  Lähe viemähän vetoja,
  maarahoja maksamahan!
  Lienet matkassa parempi,
  taipalella taitavampi."
  Kullervo, Kalervon poika,
  sinisukka äijön lapsi,
  hivus keltainen, korea,
  kengän kauto kaunokainen,
  läksi viemähän vetoja,
  maajyviä maksamahan.
  Vietyä vetoperänsä,
  maajyväset maksettua
  rekehensä reutoaikse,
  kohennaikse korjahansa.
  Alkoi kulkea kotihin,
  matkata omille maille.
  Ajoa järyttelevi,
  matkoansa mittelevi
  noilla Väinön kankahilla,
  ammoin raatuilla ahoilla.
  Neiti vastahan tulevi,
  hivus kulta hiihtelevi
  noilla Väinön kankahilla,
  ammoin raatuilla ahoilla.
  Kullervo, Kalervon poika,
  jo tuossa piättelevi;
  alkoi neittä haastatella,
  haastatella, houkutella:
  "Nouse, neito, korjahani,
  taaksi maata taljoilleni!"
  Neiti suksilta sanovi,
  hiihtimiltä hiioavi:
  "Surma sulle korjahasi,
  tauti taaksi taljoillesi!"
  Kullervo, Kalervon poika,
  sinisukka äijön lapsi,
  iski virkkua vitsalla,
  helähytti helmivyöllä.
  Virkku juoksi, matka joutui,
  tie vieri, reki rasasi.
  Ajoa järyttelevi,
  matkoansa mittelevi
  selvällä meren selällä,
  ulapalla aukealla.
  Neiti vastahan tulevi,
  kautokenkä kaaloavi
  selvällä meren selällä,
  ulapalla aukealla.
  Kullervo, Kalervon poika,
  hevoista piättelevi,
  suutansa sovittelevi,
  sanojansa säätelevi:
  "Tule korjahan, korea,
  maan valio, matkoihini!"
  Neiti vastahan sanovi,
  kautokenkä kalkuttavi:
  "Tuoni sulle korjahasi,
  Manalainen matkoihisi!"
  Kullervo, Kalervon poika,
  sinisukka äijön lapsi,
  iski virkkua vitsalla,
  helähytti helmivyöllä.
  Virkku juoksi, matka joutui,
  reki vieri, tie lyheni.
  Ajavi karettelevi,
  matkoansa mittelevi
  noilla Pohjan kankahilla,
  Lapin laajoilla rajoilla.
  Neiti vastahan tulevi,
  tinarinta riioavi
  noilla Pohjan kankahilla,
  Lapin laajoilla rajoilla.
  Kullervo, Kalervon poika,
  hevoistansa hillitsevi,
  suutansa sovittelevi,
  sanojansa säätelevi:
  "Käy, neito, rekoseheni,
  armas, alle vilttieni,
  syömähän omeniani,
  puremahan päähkeniä!"
  Neiti vastahan sanovi,
  tinarinta riuskuttavi:
  "Sylen, kehno, kelkkahasi,
  retkale, rekosehesi!
  Vilu on olla viltin alla,
  kolkko korjassa eleä."
  Kullervo, Kalervon poika,
  sinisukka äijön lapsi,
  koppoi neion korjahansa,
  reualti rekosehensa,
  asetteli taljoillensa,
  alle viltin vieretteli.
  Neiti tuossa noin sanovi,
  tinarinta riitelevi:
  "Päästä pois minua tästä,
  laske lasta vallallensa
  kunnotointa kuulemasta,
  pahalaista palvomasta,
  tahi potkin pohjan puhki,
  levittelen liistehesi,
  korjasi pilastehiksi,
  rämäksi re'en retukan!"
  Kullervo, Kalervon poika,
  sinisukka äijön lapsi,
  aukaisi rahaisen arkun,
  kimahutti kirjakannen;
  näytteli hope'itansa,
  verkaliuskoja levitti,
  kultasuita sukkasia,
  vöitänsä hopeapäitä.
  Verat veivät neien mielen,
  raha muutti morsiamen,
  hopea hukuttelevi,
  kulta kuihauttelevi.
  Kullervo, Kalervon poika,
  sinisukka äijön lapsi,
  tuossa neittä mairotteli,
  kuihutteli, kutkutteli,
  käsi orosen ohjaksissa,
  toinen neitosen nisoissa.
  Siinä neitosen kisasi,
  tinarinnan riu'utteli
  alla vaipan vaskikirjan,
  päällä taljan taplikkaisen.
  Jo antoi Jumala aamun,
  toi Jumala toisen päivän.
  Niin neiti sanoiksi virkki,
  kysytteli, lausutteli:
  "Mist' olet sinä sukuisin,
  kusta, rohkea, rotuisin?
  Lienet suurtaki sukua,
  isoa isän aloa."
  Kullervo, Kalervon poika,
  sanan virkkoi, noin nimesi:
  "En ole sukua suurta,
  enkä suurta enkä pientä,
  olen kerran keskimäistä:
  Kalervon katala poika,
  tuhma poika tuiretuinen,
  lapsi kehjo keiretyinen.
  Vaan sano oma sukusi,
  oma rohkea rotusi,
  jos olet sukua suurta,
  isoa isän aloa!"
  Neiti varsin vastoavi,
  sanan virkkoi, noin nimesi:
  "En ole sukua suurta,
  enkä suurta enkä pientä,
  olen kerran keskimäistä:
  Kalervon katala tyttö,
  tyhjä tyttö tuiretuinen,
  lapsi kehjo keiretyinen.
  "Ennen lasna ollessani
  emon ehtoisen eloilla
  läksin marjahan metsälle,
  alle vaaran vaapukkahan.
  Poimin maalta mansikoita,
  alta vaaran vaapukoita;
  poimin päivän, yön lepäsin.
  Poimin päivän, poimin toisen;
  päivälläpä kolmannella
  en tiennyt kotihin tietä:
  tiehyt metsähän veteli,
  ura saatteli salolle.
  "Siinä istuin jotta itkin.
  Itkin päivän jotta toisen;
  päivänäpä kolmantena
  nousin suurelle mäelle,
  korkealle kukkulalle.
  Tuossa huusin, hoilaelin.
  Salot vastahan saneli,
  kankahat kajahtelivat:
  'Elä huua, hullu tyttö,
  elä, mieletöin, melua!
  Ei se kuulu kumminkana,
  ei kuulu kotihin huuto.'
  "Päivän päästä kolmen, neljän,
  viien, kuuen viimeistäki
  kohennihin kuolemahan,
  heitihin katoamahan.
  Enkä kuollut kuitenkana,
  en mä kalkinen kaonnut!
  "Oisin kuollut, kurja raukka,
  oisin katkennut, katala,
  äsken tuosta toisna vuonna,
  kohta kolmanna kesänä
  oisin heinänä helynnyt,
  kukoistellut kukkapäänä,
  maassa marjana hyvänä,
  punaisena puolukkana,
  nämät kummat kuulematta,
  haikeat havaitsematta."
  Sai toki sanoneheksi,
  kerran kertoelleheksi:
  heti repsahti re'estä,
  siitä juoksihe jokehen,
  kosken kuohu'un kovahan,
  palavahan pyörtehesen.
  Siihen surmansa sukesi,
  kuolemansa kohtaeli;
  löyti turvan Tuonelassa,
  armon aaltojen seassa.
  Kullervo, Kalervon poika,
  pyyhältihe korjastansa,
  alkoi itkeä isosti,
  valitella vaikeasti:
  "Voi poloinen, päiviäni,
  voipa, kurja, kummiani,
  kun pi'in sisarueni,
  turmelin emoni tuoman!
  Voi isoni, voi emoni,
  voi on valtavanhempani!
  Minnekä minua loitte,
  kunne kannoitte katalan?
  Parempi olisin ollut
  syntymättä, kasvamatta,
  ilmahan sikeämättä,
  maalle tälle täytymättä.
  Eikä surma suorin tehnyt,
  tauti oike'in osannut,
  kun ei tappanut minua,
  kaottanut kaksiöisnä."
  Veitsin länkensä levitti,
  rauoin rahnoi rahkehensa,
  hyppäsi hyvän selälle,
  hyvän laukin lautasille.
  Ajavi palasen maata,
  pikkaraisen piirrältävi,
  päätyvi ison pihoille,
  oman taaton tanterelle.
  Emo päätyvi pihalle:
  "Oi emoni, kantajani!
  Kun oisit, emo kuluni,
  synnyteltäissä minua
  pannut saunahan savua,
  lyönyt saunan salpa päälle,
  tukahuttanut savuhun,
  kaottanut kaksiöisnä,
  vienyt hurstilla vetehen,
  upotellut uutimella,
  luonut tuutusen tulehen,
  liekun lietehen sysännyt!
  "Oisiko kylä kysynyt:
  'Missä tuutunen tuvasta,
  mitä sauna salpa päällä?'
  Sinä oisit vastannunna:
  'Tuutusen tulessa poltin,
  liekun liesivalkeassa.
  Saunassa te'in ituja,
  ma'ustelin maltahia.'"
  Emo ennätti kysyä,
  vanhempansa tutkaella:
  "Mi sinulla, poikaseni,
  mikä kumma kuulumassa?
  On kuin Tuonelta tulisit,
  Manalalta matkoaisit!"
  Kullervo, Kalervon poika,
  sanan virkkoi, noin nimesi:
  "Jo nyt on kummat kuulununna,
  turmiot tapahtununna,
  kun pi'in oman sisaren,
  turmelin emoni tuoman!
  "Tulin viennästä vetojen,
  maarahojen maksannasta.
  Päätyi neito vastahani;
  mie tuota kisauttelin:
  se oli sisarueni,
  se oman emoni lapsi!
  "Se jo surmansa sukesi,
  kuolemansa kohtaeli
  kosken kuohu'un kovahan,
  palavahan pyörtehesen.
  Itse en nyt tieäkänä,
  arvoa, älyäkänä,
  kunne surmani sukean,
  kunne, kurja, kuoletaime:
  suuhun ulvovan sutosen,
  karhun kiljuvan kitahan
  vainko vatsahan valahan,
  meren hauin hampahisin?"
  Emo tuon sanoiksi virkki:
  "Ellös menkö, poikaseni,
  suuhun ulvovan sutosen,
  karhun kiljuvan kitahan
  eläkä vatsahan valahan,
  hauin hirmun hampahisin!
  Onpa suurta Suomen nientä,
  sankoa Savon rajoa
  piillä miehen pillojansa,
  hävetä pahoja töitä,
  piillä vuotta viisi, kuusi,
  ynnähän yheksän vuotta,
  kunnes aika armon tuopi,
  vuoet huolen huojentavi."
  Kullervo, Kalervon poika,
  sanan virkkoi, noin nimesi:
  "Enkä lähe piilemähän,
  en, paha, pakenemahan!
  Lähen surman suun esille,
  Kalman kartanon oville,
  suurille sotasijoille,
  miesten tappotanterille:
  viel' on Unto oikeana,
  mies katala kaatamatta,
  kostamatta taaton kohlut,
  maammon mahlat maksamatta,
  muistamatta muutki vaivat,
  itseni hyvin-piännät."

  Kuudesneljättä runo

  Kullervo, Kalervon poika,
  sinisukka äijön lapsi,
  siitä suorikse sotahan,
  vainotielle valmistaikse.
  Hioi hetken miekkoansa,
  toisen keihoa teroitti.
  Emo tuon sanoiksi virkki:
  "Ellös, poikani poloinen,
  saako suurehen sotahan,
  menkö miekan melskehesen!
  Ken suotta sotahan saapi,
  tahallansa tappelohon,
  se soassa surmatahan,
  tapetahan tappelossa,
  miekkoihin menetetähän,
  kalpoihinsa kaaetahan.
  "Lähet vuohella sotahan,
  kaurihilla tappelohon.
  Pian vuohi voitetahan,
  kauris kaatahan likahan:
  tulet koiralla kotihin,
  sammakolla saat piha'an."
  Kullervo, Kalervon poika,
  sanan virkkoi, noin nimesi:
  "En mä silloin suohon sorru
  enkä kaau kankahalle,
  korppien kotisijoille,
  variksien vainioille,
  kun sorrun sotatiloille,
  vaivun vainotanterille.
  Somap' on sotahan kuolla,
  kaunis miekan kalskehesen!
  Sorea sotainen tauti:
  äkin poika pois tulevi,
  potematta pois menevi,
  laihtumatta lankeavi."
  Tuon emo sanoiksi virkki:
  "Kun sinä sotahan kuolet,
  mitä jääpi taatollesi
  vanhan päivänsä varaksi?"
  Kullervo, Kalervon poika,
  sanan virkkoi, noin nimesi:
  "Kuolkohon kujarikoille,
  kaatukohon kartanolle!"
  "Mitä jääpi maammollesi
  vanhan päivänsä varaksi?"
  "Kuolkohon kupo sylihin,
  läävähän läkähtyköhön!"
  "Mitä jääpi veikollesi
  päivän vastaisen varaksi?"
  "Metsähän menettyköhön,
  vainiolle vaipukohon!"
  "Mitä jääpi siskollesi
  päivän vastaisen varaksi?"
  "Kaivotielle kaatukohon,
  sotkutielle sortukohon!"
  Kullervo, Kalervon poika,
  kohta lähtevi ko'ista.
  Sanovi sanan isolle:
  "Hyvästi, hyvä isoni!
  Itketkö sinä minua,
  koskas kuulet kuolleheksi,
  kansasta kaonneheksi,
  sortuneheksi su'usta?"
  Tuon isä sanoiksi virkki:
  "En minä sinua itke,
  jospa kuulen kuolleheksi:
  poika toinen tehtänehe,
  poika paljoa parempi,
  äijeä älykkähämpi."
  Kullervo, Kalervon poika,
  sanan virkkoi, noin nimesi:
  "Enkä itke mie sinua,
  kuulisinko kuolleheksi.
  Saan minä mokoman taaton:
  suun savesta, pään kivestä,
  silmät suolta karpaloista,
  parran kuivista kuloista,
  jalat raian haarukasta,
  muun lihan lahosta puusta."
  Virkkoi siitä veikollensa:
  "Jää hyvästi, veikkoseni!
  Itketkö sinä minua,
  koskas kuulet kuolleheksi,
  kansasta kaonneheksi,
  sortuneheksi su'usta?"
  Veikko tuon sanoiksi virkki:
  "En itke minä sinua,
  josko kuulen kuolleheksi:
  veli toinen saatanehe,
  veli paljoa parempi,
  kahta mointa kaunihimpi."
  Kullervo, Kalervon poika,
  sanan virkkoi, noin nimesi:
  "Enkä itke mie sinua,
  kuulisinko kuolleheksi.
  Saan minä mokoman veljen:
  pään kivestä, suun savesta,
  silmät suolta karpaloista,
  hiukset kuivista kuloista,
  jalat raian haarukasta,
  muun lihan lahosta puusta."
  Sanoi siitä siskollensa:
  "Hyvästi, sisarueni!
  Itketkö sinä minua,
  koskas kuulet kuolleheksi,
  kansasta kaonneheksi,
  sortuneheksi su'usta?"
  Noin sisar sanoiksi virkki:
  "En itke minä sinua,
  josko kuulen kuolleheksi:
  veli toinen saatanehe,
  veli paljoa parempi,
  äijeä älykkähämpi."
  Kullervo, Kalervon poika,
  sanan virkkoi, noin nimesi:
  "Enkä itke mie sinua,
  kuulisinko kuolleheksi.
  Saan minä mokoman siskon:
  pään kivestä, suun savesta,
  silmät suolta karpaloista,
  hiukset kuivista kuloista,
  korvat lammin lumpehista,
  varren vaahteren vesasta."
  Sanoi siitä äitillensä:
  "Äitiseni, armaiseni,
  minun kaunis kantajani,
  kultainen kulettajani!
  Itketkö sinä minua,
  koskas kuulet kuolleheksi,
  kansasta kaonneheksi,
  sortuneheksi su'usta?"
  Tuon emo sanoiksi virkki,
  itse lausui, noin nimesi:
  "Et älyä äitin mieltä,
  arvoa emon syäntä.
  Itkenpä minä sinua,
  kun sun kuulen kuolleheksi,
  väestä vähenneheksi,
  sortuneheksi su'usta:
  itken tulville tupamme,
  siltalauat lainehille,
  kujat kaikki kuurullani,
  läävät länkämöisilläni;
  lumet itken iljeniksi,
  iljenet suliksi maiksi,
  sulat maat vihottaviksi,
  vihottavat viereviksi.
  "Mit' en itkeä ilenne,
  kut' en voine voivotella,
  itkeä inehmisissä,
  itken saunassa saloa,
  yliset kulasvesille,
  saunan lauat lainehille."
  Kullervo, Kalervon poika,
  sinisukka äijön lapsi,
  läksi soitellen sotahan,
  iloitellen tappelohon.
  Soitti suolla, soitti maalla,
  kajahutti kankahalla,
  rojahutti ruohokossa,
  kulahutteli kulossa.
  Vieri viestinen jälestä,
  sai sanoma korvihinsa:
  "Jo iso kotona kuoli,
  vaipui valtavanhempasi.
  Käypäs tuota katsomahan,
  kuten kuollut hauatahan!"

  Kullervo, Kalervon poika,
  hänpä varsin vastaeli:
  "Kun lie kuollut, kuolkahansa!
  On meillä kotona ruuna,
  millä maahan vietäkähän,
  kalmahan katettakahan!"
  Soitti suolla mennessänsä,
  patakoitteli palolla.
  Vieri viestinen jälestä,
  sai sanoma korvihinsa:
  "Jo veli kotona kuoli,
  vaipui lapsi vanhempasi.
  Käypäs tuota katsomahan,
  kuten kuollut hauatahan!"
  Kullervo, Kalervon poika,
  hänpä varsin vastaeli:
  "Kun lie kuollut, kuolkahansa!
  On siellä ori kotona,
  millä maahan vietäkähän,
  kalmahan katettakahan!"
  Soitti suolla käyessänsä,
  kullervoitsi kuusikossa.
  Vieri viestinen jälestä,
  sai sanoma korvihinsa:
  "Jo sisar kotona kuoli,
  vaipui lapsi vanhempasi.
  Käypäs tuota katsomahan,
  kuten kuollut hauatahan!"
  Kullervo, Kalervon poika,
  hänpä varsin vastaeli:
  "Kun lie kuollut, kuolkahansa!
  On meillä kotona tamma,
  millä maahan vietäkähän,
  kalmahan katettakahan!"
  Kulaten kulossa astui,
  heläellen heinikossa.
  Vieri viestinen jälestä,
  sai sanoma korvihinsa:
  "Kuoli ehtoinen emosi,
  kaatui maire maammuesi.
  Käypäs tuota katsomahan,
  miten miero hautoavi!"
  Kullervo, Kalervon poika,
  sanan virkkoi, noin nimesi:
  "Voi minä poloinen poika,
  kun kuoli emo minulta,
  uupui uutimen tekijä,
  vaipui vaipan kirjoittaja,
  pitkän piustan kehreäjä,
  väkivärttinän vetäjä;
  enk' ollut luona luopuessa,
  läsnä hengen lähtiessä!
  Lie kuollut kovin viluhun
  vainko leivän puuttehesen?
  "Kuollut koissa pestäköhön
  Saksan saippuavesillä,
  silkkihin si'eltäköhön,
  palttinoihin pantakohon!
  Siitä maahan vietäköhön,
  kalmahan katettakohon,
  itkuvirsin vietäköhön,
  laulaen lasettakohon!
  En vielä kotihin joua:
  viel' on Unto kostamatta,
  mies katala kaatamatta,
  ilkeä hävittämättä."
  Meni soitellen sotahan,
  ilon lyöen Untolahan.
  Sanan virkkoi, noin nimesi:
  "Oi Ukko, ylijumala!
  Jos nyt mulle miekan saisit
  sekä kalvan kaunihimman,
  joka joukolle pitäisi,
  saattaisi satalu'ulle!"
  Saip' on miekan mielehisen,
  kalvan kaikkien parahan,
  jolla kaatoi kaiken kansan,
  joukon Untamon hävitti.
  Tuvat poltteli poroksi,
  kypeniksi kyyetteli:
  kivet jätti kiukahista,
  pitkän pihlajan pihoista.
  Kullervo, Kalervon poika,
  jo tuosta kotihin kääntyi
  ison entisen tuville,
  vanhempansa vainioille:
  tupa on tyhjä tultuansa,
  autio avattuansa;
  ei tulla likistämähän,
  käyä kättä antamahan.
  Antoi kättä hiilokselle:
  hiilet kylmät hiiloksessa.
  Tuosta tunsi tultuansa:
  ei ole emo elossa.
  Pisti kättä kiukahalle:
  kivet kylmät kiukahassa.
  Tuosta tunsi tultuansa:
  ei ole iso elossa.
  Loi on silmät sillan päälle:
  silta kaikki siivomatta.
  Tuosta tunsi tultuansa:
  ei ole sisar elossa.
  Vieri valkamavesille:
  ei venettä valkamassa.
  Tuosta tunsi tultuansa:
  ei ole veli elossa.
  Loihe siitä itkemähän;
  itki päivän, itki toisen.
  Itse tuon sanoiksi virkki:
  "Oi on ehtoinen emoni!
  Mitäs mulle tänne heitit
  eläessä tällä maalla?
  "Et kuule, emo, minua,
  jos ma silmillä siherrän
  eli kulmilla kujerran,
  päälaella lausuelen!"
  Emo hauasta havasi,
  alta mullan muistuttavi:
  "Jäihän multa Musti koira
  käyäksesi metsämaille.
  Ota koirasi keralle,
  mene tuonne metsämaille,
  ylös korpehen kohoa
  metsän tyttöjen tyköhön,
  sinipiikojen pihalle,
  havulinnan liepehille,
  evähiä etsimähän,
  antia anelemahan!"
  Kullervo, Kalervon poika,
  otti koiransa keralle,
  läksi tietä telkkimähän,
  korpehen kohoamahan.
  Kävi matkoa vähäisen,
  astui tietä pikkaraisen;
  tuli tuolle saarekselle,
  tuolle paikalle tapahtui,
  kuss' oli piian pillannunna,
  turmellut emonsa tuoman.
  Siin' itki ihana nurmi,
  aho armahin valitti,
  nuoret heinät hellitteli,
  kuikutti kukat kanervan
  tuota piian pillamusta,
  emon tuoman turmelusta:
  eikä nousnut nuori heinä,
  kasvanut kanervan kukka,
  ylennyt sijalla sillä,
  tuolla paikalla pahalla,
  kuss' oli piian pillannunna,
  emon tuoman turmellunna.
  Kullervo, Kalervon poika,
  tempasi terävän miekan;
  katselevi, kääntelevi,
  kyselevi, tietelevi.
  Kysyi mieltä miekaltansa,
  tokko tuon tekisi mieli
  syöä syyllistä lihoa,
  viallista verta juoa.
  Miekka mietti miehen mielen,
  arvasi uron pakinan.
  Vastasi sanalla tuolla:
  "Miks' en söisi mielelläni,
  söisi syyllistä lihoa,
  viallista verta joisi?
  Syön lihoa syyttömänki,
  juon verta viattomanki."
  Kullervo, Kalervon poika,
  sinisukka äijön lapsi,
  pään on peltohon sysäsi,
  perän painoi kankahasen,
  kären käänti rintahansa,
  itse iskihe kärelle.
  Siihen surmansa sukesi,
  kuolemansa kohtaeli.
  Se oli surma nuoren miehen,
  kuolo Kullervo urohon,
  loppu ainakin urosta,
  kuolema kovaosaista.
  Silloin vanha Väinämöinen,
  kunpa kuuli kuolleheksi,
  Kullervon kaonneheksi,
  sanan virkkoi, noin nimesi:
  "Elkötte, etinen kansa,
  lasta kaltoin kasvatelko
  luona tuhman tuuittajan,
  vierahan väsyttelijän!
  Lapsi kaltoin kasvattama,
  poika tuhmin tuuittama
  ei tule älyämähän,
  miehen mieltä ottamahan,
  vaikka vanhaksi eläisi,
  varreltansa vahvistuisi."

  Seitsemäsneljättä runo

  Se on seppo Ilmarinen
  naista itki illat kaiket,
  yöt itki unettomana,
  päivät einehettömänä;
  aamut aikaisin valitti,
  huomeniset huokaeli,
  kun oli kuollut nuori nainen,
  kaunis kalmahan katettu.
  Eipä kääntynyt käessä
  vaskinen vasaran varsi,
  kuulunut pajasta kalke
  yhen kuuhuen kululla.
  Sanoi seppo Ilmarinen:
  "En tieä, poloinen poika,
  miten olla, kuin eleä.
  Istun yön eli makoan,
  äijä on yötä, tunti tuhma,
  vaivoja, matala mahti.
  "Ikävät on iltaseni,
  apeat on aamuseni,
  äsken yöllä äitelämpi,
  havatessa haikeampi.
  Ei ole iltoja ikävä,
  ei apea aamujani,
  mure muita aikojani:
  ihanaistani ikävä,
  apeainen armastani,
  mure mustakulmaistani.
  "Jo vainen iällä tällä
  use'in minun utuisen
  keskiöisissä unissa
  koura tyhjeä kokevi,
  käsi vaalivi valetta
  kupehelta kummaltaki."
  Seppo naisetta elävi,
  puolisotta vanhenevi.
  Itki kuuta kaksi, kolme.
  Niinpä kuulla neljännellä
  poimi kultia mereltä,
  hope'ita lainehilta;
  keräsi kekosen puita,
  kolmekymmentä rekoista;
  puunsa poltti hiililöiksi,
  hiilet ahjohon ajeli.
  Otti noita kultiansa,
  valitsi hope'itansa
  sykysyisen uuhen verran,
  verran talvisen jäniksen.
  Työnti kullat kuumentohon,
  ajoi ahjohon hopeat,
  pani orjat lietsomahan,
  palkkalaiset painamahan.
  Orjat lietsoi löyhytteli,
  palkkalaiset painatteli
  kintahattomin kätösin,
  hatuttoman hartioisen.
  Itse seppo Ilmarinen
  ahjoa kohentelevi,
  pyyti kullaista kuvaista,
  hope'ista morsianta.
  Ei orjat hyvästi lietso
  eikä paina palkkalaiset.
  Se on seppo Ilmarinen
  itse löihe lietsomahan.
  Lietsahutti kerran, kaksi,
  niin kerralla kolmannella
  katsoi ahjonsa alusta,
  lietsehensä liepehiä,
  mitä ahjosta ajaikse,
  tungeikse tulisijasta.
  Uuhi ahjosta ajaikse,
  lähetäikse lietsehestä,
  karva kulta, toinen vaski,
  kolmas on hopeakarva.
  Muut tuota ihastelevi,
  ei ihastu Ilmarinen.
  Sanoi seppo Ilmarinen:
  "Se susi sinuista toivoi!
  Toivon kullaista sopua,
  hope'ista puolisoa."
  Siitä seppo Ilmarinen
  uuhen työntävi tulehen.
  Liitti kultia lisäksi,
  hope'ita täytteheksi,
  pani orjat lietsomahan,
  palkkalaiset painamahan.
  Orjat lietsoi löyhytteli,
  palkkalaiset painatteli
  kintahattomin kätösin,
  hatuttoman hartioisen.
  Itse seppo Ilmarinen
  ahjoa kohentelevi,
  pyyti kullaista kuvoa,
  hope'ista morsianta.
  Ei orjat hyvästi lietso
  eikä paina palkkalaiset.
  Se on seppo Ilmarinen
  itse loihe lietsomahan.
  Lietsahutti kerran, kaksi,
  niin kerralla kolmannella
  katsoi ahjonsa alusta,
  lietsehensä liepehiä,
  mitä ahjosta ajaikse,
  lähetäikse lietsehestä.
  Varsa ahjosta ajaikse,
  lähetäikse lietsehestä,
  harja kulta, pää hopea,
  kaikki vaskesta kaviot.
  Muut tuota hyvin ihastui,
  ei ihastu Ilmarinen.
  Sanoi seppo Ilmarinen:
  "Se susi sinuista toivoi!
  Toivon kullaista sopua,
  hope'ista puolisoa."
  Siitä seppo Ilmarinen
  varsan työntävi tulehen.
  Liitti kultia lisäksi,
  hope'ita täytteheksi,
  pani orjat lietsomahan,
  palkkalaiset painamahan.
  Orjat lietsoi löyhytteli,
  palkkalaiset painatteli
  kintahattomin kätösin,
  hatuttoman hartioisen.
  Itse seppo Ilmarinen
  ahjoa kohentelevi,
  pyyti kullaista kuvoa,
  hope'ista morsianta.
  Ei orjat hyvästi lietso
  eikä paina palkkalaiset.
  Se on seppo Ilmarinen
  itse loihe lietsomahan.
  Lietsahutti kerran, kaksi,
  niin kerralla kolmannella
  katsoi ahjonsa alusta,
  lietsehensä liepehiä,
  mitä ahjosta ajaikse,
  lähetäikse lietsehestä.
  Neiti ahjosta ajaikse,
  kultaletti lietsehestä,
  pää hopea, kassa kulta,
  varsi kaikki kaunokainen.
  Muut tuota pahoin pelästyi,
  ei pelästy Ilmarinen.
  Siitä seppo Ilmarinen
  takoi kullaista kuvoa,
  takoi yön levähtämättä,
  päivän pouahuttamatta.
  Jalat laati neitoselle,
  jalat laati, käet kuvasi:
  eipä jalka nousekana,
  käänny käet syleilemähän.
  Takoi korvat neiollensa:
  eipä korvat kuulekana.
  Niin sovitti suun sorean,
  suun sorean, sirkut silmät.
  Saanut ei sanoa suuhun
  eikä silmähän suloa.
  Sanoi seppo Ilmarinen:
  "Oisi tuo sorea neito,
  kun oisi sanallisena,
  mielellisnä, kielellisnä."
  Saattoi siitä neitosensa
  utuisehen uutimehen,
  pehme'ille pääaloille,
  sulkkuisille vuotehille.
  Siitä seppo Ilmarinen
  lämmitti kylyn utuisen,
  laati saunan saipuaisen;
  vastat varpaiset varusti,
  vettä kolme korvollista,
  jolla peiponen peseikse,
  pulmunen puhasteleikse
  noista kullan kuonasista.
  Kylpi seppo kyllitellen,
  valelihe vallotellen.
  Neien vierehen venähti
  utuisehen uutimehen,
  teltahan teräksisehen,
  rankisehen rautaisehen.
  Siinä seppo Ilmarinen
  heti yönä ensimäisnä
  kyllä peitettä kysyvi,
  vaippoja varustelevi,
  kahet, kolmet karhuntaljat,
  viiet, kuuet villavaipat,
  maata kera puolisonsa,
  tuon on kultaisen kuvansa.
  Se oli kylki kyllä lämmin,
  ku oli vasten vaippojansa;
  ku oli nuorta neittä vasten,
  vasten kullaista kuvoa,
  se oli kylki kylmimässä,
  oli hyyksi hyytymässä,
  meren jääksi jäätymässä,
  kiveksi kovoamassa.
  Sanoi seppo Ilmarinen:
  "Ei tämä hyvä minulle!
  Vienen neien Väinölähän
  Väinämöiselle varaksi,
  polviseksi puolisoksi,
  kainaloiseksi kanaksi."
  Viepi neien Väinölähän.
  Sitte sinne tultuansa
  sanan virkkoi, noin nimesi:
  "Oi sie vanha Väinämöinen!
  Tuossa on sinulle tyttö,
  neiti kaunis katsannolta,
  eik' ole suuri suun piolta,
  kovin leuoilta leveä."
  Vaka vanha Väinämöinen
  katsahti kuvoa tuota,
  luopi silmät kullan päälle.
  Sanan virkkoi, noin nimesi:
  "Miksi toit minulle tuota,
  tuota kullan kummitusta?"
  Sanoi seppo Ilmarinen:
  "Miksi muuksi kuin hyväksi!
  Polviseksi puolisoksi,
  kainaloiseksi kanaksi."
  Sanoi vanha Väinämöinen:
  "Oi on seppo veikkoseni!
  Tunge neitosi tulehen,
  tao kaikiksi kaluiksi,
  tahi vie Venäehelle,
  saata Saksahan kuvasi
  rikkahien riian naia,
  suurien soan kosia!
  Ei sovi minun su'ulle,
  ei minullen itselleni
  naista kullaista kosia,
  hope'ista huolitella."
  Siitä kielti Väinämöinen,
  epäsi suvannon sulho,
  kielti kansan kasvavaisen,
  epäsi yleneväisen
  kullalle kumartamasta,
  hopealle horjumasta.
  Sanovi sanalla tuolla,
  lausui tuolla lausehella:
  "Elkätte, pojat poloiset,
  vasta kasvavat urohot,
  ollette elonkeraiset
  elikkä elottomatki,
  sinä ilmoisna ikänä,
  kuuna kullan valkeana
  naista kullaista kosiko,
  hope'ista huolitelko!
  Kylmän kulta kuumottavi,
  vilun huohtavi hopea."

  Kahdeksasneljättä runo

  Tuop' on seppo Ilmarinen,
  takoja iän-ikuinen,
  heitti kultaisen kuvansa,
  hope'isen neitosensa.
  Pisti varsan valjahisin,
  ruskean re'en etehen,
  itse istuvi rekehen,
  kohennaikse korjahansa.
  Lähteäksensä lupasi
  sekä mietti mennäksensä
  pyytämähän Pohjolasta
  toista Pohjolan tytärtä.
  Sai päivän ajaneheksi,
  tuosta toisen vierneheksi;
  päivälläpä kolmannella
  tuli Pohjolan pihalle.
  Louhi, Pohjolan emäntä,
  itse päätyvi pihalle.
  Sai tuossa sanelemahan,
  kääntihe kyselemähän
  oman lapsensa oloa,
  asuntoa armahansa
  miniänä miehelässä,
  naisena anoppelassa.
  Se on seppo Ilmarinen
  alla päin, pahoilla mielin,
  kaiken kallella kypärin
  sanan virkkoi, noin nimesi:
  "Ellös nyt, anoppiseni,
  ellös sie kyselkö tuota,
  elämiä tyttäresi,
  asuntoa armahasi!
  Jo sen on surma suin pi'ellyt,
  kova loppu loukahtanut.
  Maassa on jo marjaseni,
  kankahassa kaunoiseni,
  mustakulmani kulossa,
  hopeani heinikossa.
  Läksin toista tyttöäsi,
  nuorempata neitoasi.
  Annapa, anoppiseni,
  työnnä toinen tyttäresi
  naisen entisen eloille,
  sijalle sisaruensa!"
  Louhi, Pohjolan emäntä,
  sanan virkkoi, noin nimesi:
  "Pahoin tein minä poloinen,
  pahoinpa, polon-alainen,
  kun ma lapseni lupasin,
  työnsin sulle toisenkana
  nuorena nukahtamahan,
  verevänä vieremähän:
  annoin kuin sutosen suuhun,
  karhun kiljuvan kitahan.
  "En nyt toista annakana,
  en mä työnnä tyttöäni
  nokiesi nuohojaksi,
  karstojesi kaapijaksi.
  Ennen työnnän tyttäreni,
  laitan lapseni vakavan
  koskehen kohisevahan,
  palavahan pyörtehesen,
  Manalan matikan suuhun,
  Tuonen hauin hampahisin."
  Siitä seppo Ilmarinen
  murti suuta, väänti päätä,
  murti mustoa haventa,
  käänti päätä käiväräistä.
  Itse tunkihe tupahan,
  alle kattojen ajoihe.
  Sanan virkkoi, noin nimesi:
  "Tulepa minulle, tyttö,
  sijalle sisaruesi,
  naisen entisen eloille
  mesileivän leipojaksi,
  oluen osoajaksi!"
  Lauloi lapsi lattialta,
  sekä lauloi jotta lausui:
  "Pois on, liika, linnastamme,
  mies outo, ovilta näiltä!
  Tukon linnoa tuhosit,
  palan linnoa pahensit
  kerran ennen käytyäsi,
  ovillen osattuasi.
  "Neitonen, sinä sisari!
  Elä sulho'on ihastu,
  elä sulhon suun pitohon
  eläkä jalkoihin jaloihin!
  Sulholl' on suen ikenet,
  revon koukut kormanossa,
  karhun kynnet kainalossa,
  veren juojan veitsi vyöllä,
  jolla päätä piirtelevi,
  selkeä sirettelevi."
  Neiti itse noin saneli
  Ilmariselle sepolle:
  "En lähe minä sinulle
  enkä huoli huitukoille!
  Tapoit naisen ennen naiun,
  surmasit sisarueni:
  vielä tappaisit minunki,
  surmoaisit itseniki.
  Onpa tässä neitosessa
  paremmanki miehen verta,
  kaunihimman varren kauppa,
  koreamman korjan täysi,
  paikoille paremmillenki,
  isommille istuimille,
  ei sepon sysisijoille,
  miehen tuhmaisen tulille."
  Se on seppo Ilmarinen,
  takoja iän-ikuinen,
  murti suuta, väänti päätä,
  murti mustoa haventa.
  Saautti tytön samassa,
  käärälti käpälihinsä,
  läksi tuiskuna tuvasta,
  riepsahti rekensä luoksi;
  työnnälti tytön rekehen,
  koksahutti korjahansa.
  Läksi kohta kulkemahan,
  valmistui vaeltamahan,
  käsi ohjassa orosen,
  toinen neien nännisillä.
  Neiti itki ja urisi,
  sanan virkkoi, noin nimesi:
  "Sain nyt suolle karpalohon,
  vehkahan vesiperille;
  tuonne ma kana katoan,
  kuolen, lintu, liian surman!
  "Kuule, seppo Ilmarinen!
  Kun et laskene minua,
  potkin korjasi paloiksi,
  sären reen repalehiksi,
  potkin poikki polvillani,
  sären säärivarsillani."
  Se on seppo Ilmarinen
  itse tuon sanoiksi virkki:
  "Sentähen sepon rekosen
  laiat rautahan rakettu,
  jotta potkia pitävi,
  hyvän immen heiskaroia."
  Neitonen kujertelevi,
  vyö vaski valittelevi,
  sormiansa murtelevi,
  katkovi kätösiänsä.
  Sanan virkkoi, noin nimesi:
  "Kun et laskene minua,
  laulaime meren kalaksi,
  syvän aallon siikaseksi."
  Se on seppo Ilmarinen
  itse tuon sanoiksi virkki:
  "Etpä sinä sinne pääse:
  minä haukina jälessä."
  Neitonen kujertelevi,
  vyö vaski valittelevi,
  sormiansa murtelevi,
  katkovi kätösiänsä.
  Sanan virkkoi, noin nimesi:
  "Kun et laskene minua,
  metsähän menetteleime,
  kärpäksi kiven kolohon."
  Se on seppo Ilmarinen
  itse tuon sanoiksi virkki:
  "Etpä sinä sinne pääse:
  minä saukkona jälessä."
  Neitonen kujertelevi,
  vyö vaski valittelevi,
  sormiansa murtelevi,
  katkovi kätösiänsä.
  Sanan virkkoi, noin nimesi:
  "Kun et laskene minua,
  kiuruna kiverteleime
  taaksi pilven piilemähän."
  Se on seppo Ilmarinen
  itse tuon sanoiksi virkki:
  "Etpä sinä sinne pääse:
  minä kokkona jälessä."
  Kulki matkoa palasen,
  ajoi tietä pikkuruisen.
  Jo hepo höryeleikse,
  luppakorva luonteleikse.
  Neiti päätänsä kohotti,
  näki jälkiä lumessa.
  Kysytteli, lausutteli:
  "Mi on tästä poikki juosnut?"
  Sanoi seppo Ilmarinen:
  "Jänö on juosnut siitä poikki."
  Neiti parka huokaiseikse,
  huokaiseikse, henkäiseikse.
  Sanan virkkoi, noin nimesi:
  "Voi minua, kurja raukka!
  Parempi minun olisi,
  parempi oletteleisi
  jänön juoksevan jälillä,
  koukkupolven polkemilla,
  kuin tämän kosijan reessä,
  viirunaaman viltin alla.
  Jänön on karvat kaunihimmat,
  jänön suumalo somempi."
  Se on seppo Ilmarinen
  puri huulta, väänti päätä;
  ajoa kahattelevi.
  Ajoi matkoa palasen:
  taas hepo höryeleikse,
  luppakorva luonteleikse.
  Neiti päätänsä kohotti,
  näki jälkiä lumessa.
  Kysytteli, lausutteli:
  "Mi on tästä poikki juosnut?"
  Sanoi seppo Ilmarinen:
  "Repo on juosnut siitä poikki."
  Neiti parka huokaiseikse,
  huokaiseikse, henkäiseikse.
  Sanan virkkoi, noin nimesi:
  "Voi minua, kurja raukka!
  Parempi minun olisi,
  parempi oletteleisi
  revon reyhkävän re'essä,
  aina käyvän ahkiossa,
  kuin tämän kosijan reessä,
  viirunaaman viltin alla.
  Revon on karvat kaunihimmat,
  revon suumalo somempi."
  Se on seppo Ilmarinen
  puri huulta, väänti päätä;
  ajoa kahattelevi.
  Ajoi matkoa palasen:
  taas hepo höryeleikse,
  luppakorva luonteleikse.
  Neiti päätänsä kohotti,
  näki jälkiä lumessa.
  Kysytteli, lausutteli:
  "Mi on tästä poikki juosnut?"
  Sanoi seppo Ilmarinen:
  "Hukka on juosnut siitä poikki."
  Neiti parka huokaiseikse,
  huokaiseikse, henkäiseikse.
  Sanan virkkoi, noin nimesi:
  "Voi minua, kurja raukka!
  Parempi minun olisi,
  parempi oletteleisi
  hukan hurskavan jälillä,
  alakärsän askelilla,
  kuin tämän kosijan reessä,
  viirunaaman viltin alla.
  Hukan on karva kaunihimpi,
  hukan suumalo somempi."
  Se on seppo Ilmarinen
  puri huulta, väänti päätä.
  Ajoa kahattelevi
  yöksi uutehen kylähän.
  Matkalta väsynehenä
  seppo nukkuvi sike'in
  - toinen naista naurattavi
  mieheltä unekkahalta.
  Siitä seppo Ilmarinen
  aamulla havattuansa
  murti suuta, väänti päätä,
  murti mustoa haventa.
  Sanoi seppo Ilmarinen,
  itse mietti, noin nimesi:
  "Joko luome laulamahan,
  laulan moisen morsiamen
  metsähän metsän omaksi
  vai vetehen veen omaksi?
  "En laula metsän omaksi:
  metsä kaikki kaihostuisi;
  enkäpä ve'en omaksi:
  vieroaisi veen kalaset.
  Ennen kaa'an kalvallani,
  menettelen miekallani."
  Miekka mietti miehen kielen,
  arvasi uron pakinan.
  Sanan virkkoi, noin nimesi:
  "Ei liene minua luotu
  naisia menettämähän,
  kataloita kaatamahan."
  Se on seppo Ilmarinen
  jopa loihe laulamahan,
  syäntyi sanelemahan.
  Lauloi naisensa lokiksi
  luo'olle lekottamahan,
  veen karille kaikkumahan,
  nenät nienten niukumahan,
  vastatuulet vaapumahan.
  Siitä seppo Ilmarinen
  rekehensä reutoaikse.
  Ajoa kahattelevi
  alla päin, pahoilla mielin;
  matkasi omille maille,
  tuli maille tuttaville.
  Vaka vanha Väinämöinen
  tiellä vastahan tulevi.
  Sai tuosta sanelemahan:
  "Veli, seppo Ilmarinen!
  Mit' olet pahoilla mielin,
  kahta kallella kypärin
  Pohjolasta tullessasi?
  Miten Pohjola elävi?"
  Sanoi seppo Ilmarinen:
  "Mi on Pohjolan eleä!
  Siell' on sampo jauhamassa,
  kirjokansi kallumassa:
  päivän jauhoi syötäviä,
  päivän toisen myötäviä,
  kolmannen kotipitoja.
  "Jotta sanon kuin sanonki,
  vielä kerran kertaelen:
  mi on Pohjolan eleä,
  kun on sampo Pohjolassa!
  Siin' on kyntö, siinä kylvö,
  siinä kasvo kaikenlainen,
  siinäpä ikuinen onni."
  Sanoi vanha Väinämöinen:
  "Veli, seppo Ilmarinen!
  Minne heitit naisen nuoren,
  kunne kuulun morsiamen,
  kun sa tyhjänä tuletki,
  aina naisetta ajelet?"
  Se on seppo Ilmarinen
  sanan virkkoi, noin nimesi:
  "Lauloin ma mokoman naisen
  meren luo'olle lokiksi.
  Nyt se lokkina lojuvi,
  kajavana kaakahtavi,
  kiljuvi vesikivillä,
  kariloilla kaljahuvi."

  Yhdeksäsneljättä runo

  Vaka vanha Väinämöinen
  itse tuon sanoiksi virkki:
  "Ohoh seppo Ilmarinen!
  Lähtekämme Pohjolahan
  hyvän sammon saa'antahan,
  kirjokannen katsantahan!"
  Se on seppo Ilmarinen
  sanan virkkoi, noin nimesi:
  "Ei ole sampo saatavana,
  kirjokansi tuotavana
  pimeästä Pohjolasta,
  summasta Sariolasta!
  Siell' on sampo saatettuna,
  kirjokansi kannettuna
  Pohjolan kivimäkehen,
  vaaran vaskisen sisähän
  yheksän lukon ta'aksi;
  siihen juuret juurruteltu
  yheksän sylen syvähän,
  yksi juuri maaemähän,
  toinen vesiviertehesen,
  kolmas on kotimäkehen."
  Sanoi vanha Väinämöinen:
  "Veli seppo, veikkoseni!
  Lähtekämme Pohjolahan
  tuon on sammon saa'antahan!
  Laatikamme laiva suuri,
  johon sampo saatetahan,
  kirjokansi kannetahan
  Pohjolan kivimäestä,
  vaaran vaskisen sisästä,
  yheksän lukon takoa!"
  Sanoi seppo Ilmarinen:
  "Vakavampi maisin matka.
  Lempo menköhön merelle,
  surma suurelle selälle!
  Siellä tuuli turjuttaisi,
  siellä viskaisi vihuri,
  saisi sormet soutimeksi,
  kämmenet käsimeloiksi."
  Sanoi vanha Väinämöinen:
  "Vakavampi maisin matka,
  vakavampi, vaikeampi,
  vielä muuten mutkaisempi.
  Lysti on venon vesillä,
  purren juosta jolkutella,
  ve'et väljät välkytellä,
  selät selvät seurustella:
  tuuli purtta tuuittavi,
  aalto laivoa ajavi,
  länsituuli läikyttävi,
  etelä e'elle viepi.
  Vaan kuitenki kaikitenki,
  kun et mieline merisin,
  niin on maisin matkatkamme,
  rantaisin ratustelkamme!
  "Tao nyt mulle uusi miekka,
  tee miekka tuliteräinen,
  jolla hurttia hutelen,
  Pohjan kansan kaikottelen
  saaessa otolle sammon
  tuonne kylmähän kylähän,
  pimeähän Pohjolahan,
  summahan Sariolahan!"
  Tuo on seppo Ilmarinen,
  takoja iän-ikuinen,
  tunki rautoja tulehen,
  teräksiä hiiloksehen,
  kultia koko piosen,
  hope'ita kourallisen.
  Laittoi orjat lietsomahan,
  palkkalaiset painamahan.
  Orjat lietsoi löyhytteli,
  hyvin painoi palkkalaiset:
  rauta vellinä venyvi,
  teräs taipui tahtahana,
  hopea vetenä välkkyi,
  kulta läikkyi lainehena.
  Siitä seppo Ilmarinen,
  takoja iän-ikuinen,
  katsoi alle ahjoksensa,
  lietsimensä liepehelle:
  näki miekan syntyväksi,
  pää kullan kuvauvaksi.
  Otti ainehet tulesta,
  tempasi hyvät takehet
  ahjosta alasimelle,
  vasarille, valkkamille.
  Takoi miekan mieltä myöten,
  kalvan kaikkien parahan,
  jonka kullalla kuvasi,
  hopealla huolitteli.
  Vaka vanha Väinämöinen
  tuli tuota katsomahan.
  Sai miekan tuliteräisen
  kätehensä oikeahan.
  Katselevi, kääntelevi;
  sanan virkkoi, noin nimesi:
  "Onko miekka miestä myöten,
  kalpa kantajan mukahan?"
  Olipa miekka miestä myöten,
  kalpa kantajan mukahan,
  jonka kuu kärestä paistoi,
  päivä paistoi lappeasta,
  tähet västistä välötti,
  hevonen terällä hirnui,
  kasi naukui naulan päässä,
  penu putkessa puhusi.
  Sylkytteli miekkoansa
  vuoren rautaisen raossa.
  Itse tuon sanoiksi virkki:
  "Jo minä terällä tällä
  vaikka vuoret poikki löisin,
  kalliot kaha jakaisin!"
  Itse seppo Ilmarinen
  sanan virkkoi, noin nimesi:
  "Milläpä minä poloinen,
  millä, tuima, turveleime,
  hyöteleime, vyöteleime
  maan varalle, veen varalle?
  Joko luustoihin lueime,
  rautapaitoihin paneime,
  teräsvöihin telkitäime?
  Mies on luustossa lujempi,
  rautapaiassa parempi,
  teräsvyössä tenhoisampi."
  Lähteä luku tulevi,
  liitto käyä kerkiävi.
  Yks' on vanha Väinämöinen,
  toinen seppo Ilmarinen
  läksivät hevon hakuhun,
  kuloharjan kuuntelohon,
  suvikunnan suitset vyöllä,
  varsan valjahat olalla.
  Kahen etsivät hevoista,
  päätä puitse katselevat,
  tarkasti tähystelevät
  ympäri salon sinisen:
  löytivät hevon lehosta,
  kuloharjan kuusikosta.
  Vaka vanha Väinämöinen,
  toinen seppo Ilmarinen
  painoi päähän kullan päitset,
  suvikunnan suitset suuhun.
  Ajoa ratustelevat
  kahen miehen rantamaata:
  kuului rannalta kujerrus,
  valitanta valkamalta.
  Vaka vanha Väinämöinen
  sanan virkkoi, noin nimesi:
  "Siell' on impi itkemässä,
  kana kaikerrehtamassa!
  Joko käymme katsomahan,
  likeltä tähystämähän?"
  Itse astuvi likemmä,
  meni luota katsomahan.
  Eipä impi itkekänä
  eikä kaikerra kananen:
  oli pursi itkemässä,
  venonen valittamassa.
  Virkki vanha Väinämöinen
  luoksi purren päästyänsä:
  "Mitä itket, puinen pursi,
  vene hankava, valitat?
  Itketkö sä puisuuttasi,
  hankavuuttasi haveksit?"
  Pursi puinen vastoavi,
  vene hankava sanovi:
  "Vesille venosen mieli
  tervaisiltaki teloilta,
  mieli neien miehelähän
  korkeastaki ko'ista.
  Sitä itken, pursi raukka,
  vene vaivainen, valitan:
  itken viejäistä vesille,
  laskijaista lainehille.
  "Sanottihin tehtäessä,
  laulettihin laitettaissa
  saatavan sotivenettä,
  vainopurtta puuhattavan,
  tuovan täyteni eloa,
  alustani aartehia:
  ei ole sotahan saatu,
  eloteillen ensinkänä!
  "Muut purret, pahatki purret,
  ne aina sotia käyvät,
  tappeloita tallustavat;
  kolme kertoa kesässä
  tuovat täytensä rahoja,
  alustansa aartehia.
  Minä, veistämä venonen,
  satalauta laaittama,
  tässä lahon lastuillani,
  venyn veistännäisilläni.
  Pahimmatki maan matoset
  alla kaarien asuvat,
  linnut ilman ilke'immät
  pesän pielessä pitävät,
  kaikki korven konnikatki
  kokillani koksentavat.
  Oisi kahta kaunihimpi,
  kahta, kolmea parempi
  olla mäntynä mäellä,
  petäjänä kankahalla,
  oksilla oravan juosta,
  penun alla pyörähellä."
  Vaka vanha Väinämöinen
  tuossa tuon sanoiksi virkki:
  "Elä itke, puinen pursi,
  vene hankava, havise!
  Kohta saat sotia käyä,
  tappeloita tallustella.
  "Lienet pursi Luojan luoma,
  Luojan luoma, tuojan tuoma,
  syrjin syökseite vetehen,
  laion aalloillen ajaite,
  ilman kouran koskematta,
  käen päälle käyttämättä,
  olkapään ojentamatta,
  käsivarren vaalimatta!"
  Pursi puinen vastoavi,
  vene hankava sanovi:
  "Eipä muu sukuni suuri
  eikä veljeni, venoset,
  lähe työnnyttä vesille,
  laskematta lainehille,
  kun ei kourin koskettane,
  käsivarsin käännettäne."
  Sanoi vanha Väinämöinen:
  "Jos ma sun vesille työnnän,
  joko juokset soutamatta,
  airoilla avittamatta,
  huoparilla huopimatta,
  puhumatta purjehesen?"
  Pursi puinen vastoavi,
  vene hankava sanovi:
  "Eipä muu sukuni suuri
  eikä toinen joukkioni
  juokse sormin soutamatta,
  airoilla avittamatta,
  huoparilla huopimatta,
  puhumatta purjehesen."
  Vaka vanha Väinämöinen
  tuosta tuon sanoiksi virkki:
  "Joko juokset soutamalla,
  airoilla avittamalla,
  huoparilla huopimalla,
  puhumalla purjehesen?"
  Pursi puinen vastoavi,
  vene hankava sanovi:
  "Jo vainen sukuni muuki,
  kaikki veljeni, venoset,
  juoksi sormin soutamalla,
  airoilla avittamalla,
  huoparilla huopimalla,
  puhumalla purjehesen."
  Siitä vanha Väinämöinen
  heitti hiekalle hevosen,
  painoi puuhun marhaminnan,
  ohjat oksalle ojenti,
  lykkäsi venon vesille,
  lauloi purren lainehille.
  Kysytteli puista purtta,
  sanan virkkoi, noin nimesi:
  "Oi sie kaareva venonen,
  pursi puinen, hankaniekka!
  Ootko kaunis kannannalta,
  kuin oot kaunis katsonnalta?"
  Pursi puinen vastoavi,
  vene hankava sanovi:
  "Oonpa kaunis kannannalta
  sekä pohjalta sijava:
  soutoa sa'an urohon,
  ilman istua tuhannen."
  Siitä vanha Väinämöinen
  lauloa hyrähtelevi.
  Lauloi ensin laitapuolen
  sukapäitä sulhosia,
  sukapäitä, piipioja,
  saapasjalkoja jaloja.
  Lauloi toisen laitapuolen
  tinapäitä tyttäriä,
  tinapäitä, vaskivöitä,
  kultasormia somia.
  Lauloi vielä Väinämöinen
  teljot täytehen väkeä,
  ne on vanhoa väkeä,
  iän kaiken istunutta,
  kuss' oli vähän sijoa
  nuorukaisilta esinnä.
  Itse istuvi perähän,
  kokan koivuisen kuvulle,
  lasketteli laivoansa.
  Sanan virkkoi, noin nimesi:
  "Juokse, pursi, puittomia,
  vene, väljiä vesiä!
  Kule kuplina merellä,
  lumpehina lainehilla!"
  Pani sulhot soutamahan,
  neiet ilman istumahan.
  Sulhot souti, airot notkui:
  eipä matka eistykänä.
  Pani neiet soutamahan,
  sulhot ilman istumahan.
  Neiet souti, sormet notkui:
  eipä matka eistykänä.
  Muutti vanhat soutamahan,
  nuoret päältä katsomahan.
  Vanhat souti, päät vapisi:
  eipä vielä matka eisty.
  Siitä seppo Ilmarinen
  itse istui soutamahan:
  jopa juoksi puinen pursi,
  pursi juoksi, matka joutui.
  Loitos kuului airon loiske,
  kauas hankojen hamina.
  Soutavi sorehtelevi:
  teljot rytkyi, laiat notkui,
  airot piukki pihlajaiset,
  airon pyörät pyinä vinkui,
  terät teirinä kukerti,
  nenä joikui joutsenena,
  perä kaarskui kaarnehena,
  hangat hanhina havisi.
  Itse vanha Väinämöinen
  laskea karehtelevi
  perässä punaisen purren,
  melan vartevan varassa.
  Niemi matkalla näkyvi,
  kylä kurja kuumottavi.
  Ahti niemellä asuvi,
  Kauko niemen kainalossa.
  Kalatuutta Kauko itki,
  leivätyyttä Lemminkäinen,
  Ahti aitan pieneyttä,
  veitikkä osan vähyyttä.
  Veisti laitoja venehen,
  uuen purren pohjapuuta
  päässä pitkän nälkäniemen,
  paltalla kylän katalan.
  Se oli korvalta korea,
  silmältä sitäi parempi.
  Loi silmänsä luotehelle,
  käänti päätä päivän alle:
  kaaren kaukoa näkevi,
  pilven longan loitompata.
  Eipä kaari ollutkana
  eikä pieni pilven lonka:
  oli pursi kulkemassa,
  venonen vaeltamassa
  selvällä meren selällä,
  ulapalla aukealla;
  mies puhas perässä purren,
  mies sorea soutimilla.
  Sanoi lieto Lemminkäinen:
  "En mä tunne tuota purtta,
  keksi kelvoista venettä;
  souten Suomesta tulevi,
  airon iske'in iästä,
  melan luoen luotehesen."
  Jo huhuta huikahutti,
  mäjellytti, mäikähytti,
  huuti mies nenästä niemen,
  verevä vesien poikki:
  "Kenen on veno vesillä,
  kenen laiva lainehilla?"
  Miehet purresta puhuvat
  sekä vaimot vastoavat:
  "Mi olet mies metsän asuja,
  uros korven kolkuttaja,
  kun et tunne tuota purtta,
  keksi Väinölän venettä,
  et tunne peräurosta
  etkä miestä airollista?"
  Sanoi lieto Lemminkäinen:
  "Jo tunnen peränpitäjän
  ja älyän airollisen:
  vaka vanha Väinämöinen
  itse on perän piossa,
  Ilmarinen airollisna.
  Minnekkä menette, miehet,
  kunne läksitte, urohot?"
  Sanoi vanha Väinämöinen:
  "Kohti pohjaista kulemme,
  kohti kuohuja kovia,
  lakkipäitä lainehia:
  sampoa tapoamahan,
  kirjokantta katsomahan
  Pohjolan kivimäestä,
  vaaran vaskisen sisästä."
  Sanoi lieto Lemminkäinen:
  "Ohoh vanha Väinämöinen!
  Otapa minua, miestä,
  urohoksi kolmanneksi,
  kun saat sammon nostantahan,
  kirjokannen kannantahan!
  Vielä mieki miesnä maksan,
  jos saisi tapella tarve:
  annan käskyn kämmenille,
  olkapäilleni opaston."
  Vaka vanha Väinämöinen
  otti miehen matkoihinsa,
  veitikän venosehensa.
  Se on lieto Lemminkäinen
  jo tulla tuhuttelevi,
  käyä luikerrehtelevi.
  Tuopi laian tullessansa
  venehesen Väinämöisen.
  Sanoi vanha Väinämöinen:
  "Oisi puuta purressani,
  laitoa venehessäni,
  parahiksi painoaki.
  Miksi laitat laitoasi,
  puuta purtehen liseät?"
  Sanoi lieto Lemminkäinen:
  "Ei vara venettä kaa'a,
  tuki suovoa tuhoa.
  Use'in merellä Pohjan
  tuuli laitoa kysyvi,
  vastatuuli varppehia."
  Sanoi vanha Väinämöinen:
  "Sentähen sotavenosen
  rinta rautahan rakettu
  ja tehty teräsnenähän,
  jottei tuulen tuiki vieä
  eikä viskoa vihurin."

  Neljäskymmenes runo

  Vaka vanha Väinämöinen
  laskea karehtelevi
  tuon on pitkän niemen päästä,
  kylän kurjan kuuluvilta.
  Laski laulellen vesiä,
  ilon lyöen lainehia.
  Neiet niemien nenissä
  katselevat, kuuntelevat:
  "Mi lienee ilo merellä,
  mikä laulu lainehilla,
  ilo entistä parempi,
  laulu muita laatuisampi?"
  Laski vanha Väinämöinen,
  laski päivän maavesiä,
  päivän toisen suovesiä,
  kolmannen kosen vesiä.
  Siinä lieto Lemminkäinen
  muisti muutaman sanansa
  korvalla tulisen kosken,
  pyhän virran pyörtehessä.
  Sanovi sanalla tuolla,
  lausui tuolla lausehella:
  "Heitä, koski, kuohuminen,
  vesi vankka, vellominen!
  Kosken tyttö, kuohuneiti!
  Istuite kihokivelle,
  kihopaaelle paneite!
  Sylin aaltoja aseta,
  käsin kääri käppyröitä,
  kourin kuohuja kohenna,
  jottei riusko rinnoillemme
  eikä päällemme päräjä!
  "Akka aaltojen-alainen,
  vaimo kuohun-korvallinen!
  Nouse kourin kuohun päälle,
  yskin aallollen ylene
  kuohuja kokoamahan,
  vaahtipäitä vaalimahan,
  jottei syytöintä syseä,
  viatointa vierettele!
  "Kivet keskellä jokea,
  paaet kuohun kukkuralla
  otsansa alentakohon,
  päälakensa painakohon
  matkalta punaisen purren,
  tieltä tervaisen venehen!
  "Kun ei tuosta kyllin liene,
  Kivi-Kimmo, Kammon poika,
  väännä reikä vääntimellä,
  puhkaise purasimella
  keskelle kosen kiveä,
  pahan paaen palleahan,
  juosta purren puuttumatta,
  venehen vikaumatta!
  "Kun ei tuosta kyllin liene,
  veen isäntä, vuon alio,
  kivet saata sammaliksi,
  hauin vuoluksi venonen
  kuohuja kulettaessa,
  mäkipäitä mentäessä!
  "Neiti kosken-korvallinen,
  impi virran-vierellinen!
  Kehreäs utuinen lanka
  utuisesta kuontalosta!
  Veä lankasi ve'elle,
  sinerväsi lainehelle,
  jota pitkin purren juosta,
  tervarinnan teuotella,
  mennä miehen melkeänki,
  äkkiouonkin osata!
  "Melatar on, mielivaimo!
  Ota mieluisa melasi,
  jollapa piät pereä,
  noitivirrat viilettelet
  katehen koan e'etse,
  noian ikkunan alatse!
  "Kun ei tuosta kyllin liene,
  Ukko, taivahan jumala,
  piä miekalla pereä,
  tuijota tupettomalla,
  jotta juosta puisen purren,
  mennä mäntyisen venehen!"
  Itse vanha Väinämöinen
  laskea karehtelevi.
  Laski louhien lomitse
  noita kuohuja kovia;
  eikä puutu puinen pursi,
  vene tietäjän takellu.
  Äsken tuonne tultuansa
  noille väljille vesille
  puuttui pursi juoksemasta,
  venonen pakenemasta.
  Pursi puuttuvi lujahan,
  vene vieremättömäksi.
  Se on seppo Ilmarinen,
  toinen lieto Lemminkäinen
  pistivät melan merehen,
  lastun kuusen lainehesen;
  päästeä nytystelevät
  tuota purtta puutoksesta:
  ei ota venonen juosta
  eikä pääse puinen pursi.
  Vaka vanha Väinämöinen
  sanan virkkoi, noin nimesi:
  "Oi sie lieto Lemmin poika!
  Kallistaite katsomahan,
  miss' on pursi puuttumassa,
  venonen takistumassa
  näillä väljillä vesillä,
  vienolla alantehella,
  kivelläkö vai haolla
  vaiko muulla vastuksella!"
  Se on lieto Lemminkäinen
  pyörähtihe katsomahan.
  Katsovi venosen alle,
  sanan virkkoi, noin nimesi:
  "Ei ole veno kivellä,
  ei kivellä, ei haolla:
  vene on hauin hartioilla,
  ve'en koiran konkkaluilla!"
  Vaka vanha Väinämöinen
  sanan virkkoi, noin nimesi:
  "Jotaki joessa onpi,
  hakojaki, haukiaki.
  Kun lie hauin hartioilla,
  ve'en koiran konkkaluilla,
  veä miekalla vetehen,
  katkaise kala kaheksi!"
  Se on lieto Lemminkäinen,
  poika, veitikkä verevä,
  miekan vyöltänsä vetävi,
  luunpurijan puoleltansa.
  Veti miekalla meryttä,
  alta laian laskettavi:
  itse vierähti vetehen,
  kourin aaltohon kohahti.
  Siitä seppo Ilmarinen
  tarttui tukkahan urosta,
  nostalti merestä miehen.
  Itse tuon sanoiksi virkki:
  "Kaikki on mieheksi kyhätty,
  pantu parran kantajaksi,
  lisäksi satalu'ulle,
  tuhannelle täytteheksi!"
  Miekan vyöltänsä vetävi,
  tupestansa tuiman rauan,
  jolla kalhaisi kaloa,
  alta laian läimähytti:
  miekka murskaksi mureni,
  eipä hauki tiennytkänä.
  Vaka vanha Väinämöinen
  tuossa tuon sanoiksi virkki:
  "Ei ole teissä puolta miestä,
  ei urosta kolmannesta!
  Kun konsa tulevi tarve,
  miehen mieltä vaaitahan,
  silloin mieli melkeässä,
  kaikki toimi toisialla."
  Itse miekkansa veälti,
  tempasi terävän rauan.
  Työnti miekkansa merehen,
  alle laian langetteli
  kalahauin hartioihin,
  ve'en koiran konkkaluihin.
  Miekka luottihe lujahan,
  kitasihin kiinnittihe.
  Siitä vanha Väinämöinen
  nostalti kaloa tuota,
  veti haukia ve'estä:
  hauki katkesi kaheksi;
  pursto pohjahan putosi,
  pää kavahti karpahasen.
  Jo otti venonen juosta,
  pääsi pursi puutoksesta.
  Vaka vanha Väinämöinen
  luotti purren luotoselle,
  ravahutti rantasehen.
  Katselevi, kääntelevi
  tuota hauin pääpaloa.
  Itse tuon sanoiksi virkki:
  "Ken on vanhin sulholoista,
  sepä hauki halkomahan,
  kala viploin viiltämähän,
  pää paloiksi pahkomahan!"
  Miehet purresta puhuvat,
  vaimot lausui laitasilta:
  "Saajanpa käet sulimmat,
  sormet pyytäjän pyhimmät."
  Vaka vanha Väinämöinen
  veti veitsen huotrastansa,
  kyleltänsä kylmän rauan,
  jolla hauin halkaisevi,
  pahkovi kalan paloiksi.
  Itse tuon sanoiksi virkki:
  "Ken on nuorin neitosista,
  sepä hauki keittämähän
  murkinaisiksi muruiksi,
  kalaisiksi lounahiksi!"
  Kävi neiet keittämähän
  - kävi kilvan kymmenenki.
  Siitä hauki keitetähän,
  murkinoiahan muruina.
  Jäipä luita luotoselle,
  kalanluita kalliolle.
  Vaka vanha Väinämöinen
  noita tuossa katselevi,
  katselevi, kääntelevi.
  Sanan virkkoi, noin nimesi:
  "Mikä tuostaki tulisi,
  noista hauin hampahista,
  leveästä leukaluusta,
  jos oisi sepon pajassa,
  luona taitavan takojan,
  miehen mahtavan käsissä?"
  Sanoi seppo Ilmarinen:
  "Ei tule tyhjästä mitänä,
  kalan ruotasta kalua,
  ei seponkana pajassa,
  luona taitavan takojan,
  miehen mahtavan käsissä."
  Vaka vanha Väinämöinen
  itse tuon sanoiksi virkki:
  "Näistäpä toki tulisi
  kalanluinen kanteloinen,
  kun oisi osoajata,
  soiton luisen laatijata."
  Kun ei toista tullutkana,
  ei ollut osoajata,
  soiton luisen laatijata,
  vaka vanha Väinämöinen
  itse loihe laatijaksi,
  tekijäksi teentelihe.
  Laati soiton hauinluisen,
  suoritti ilon ikuisen.
  Kust' on koppa kanteletta?
  Hauin suuren leukaluusta.
  Kust' on naulat kanteletta?
  Ne on hauin hampahista.
  Kusta kielet kanteletta?
  Hivuksista Hiien ruunan.
  Jo oli soitto suorittuna,
  valmihina kanteloinen,
  soitto suuri hauinluinen,
  kantelo kalaneväinen.
  Tuli tuohon nuoret miehet,
  tuli nainehet urohot,
  tuli pojat puol'-ikäiset
  sekä pienet piikalapset,
  tytöt nuoret, vaimot vanhat,
  naiset keskikertaisetki,
  kanteletta katsomahan,
  soittoa tähyämähän.
  Vaka vanha Väinämöinen
  käski nuoren, käski vanhan,
  käski keskikertaisenki
  soittamahan sormillansa
  tuota ruotaista romua,
  kalanluista kanteletta.
  Soitti nuoret, soitti vanhat,
  soitti keskikertaisetki.
  Nuoret soitti, sormet notkui,
  vanhat väänti, pää vapisi:
  ei ilo ilolle nousnut,
  soitto soitolle ylennyt.
  Sanoi lieto Lemminkäinen:
  "Oi te pojat puol'älyiset,
  teki tyttäret typerät
  sekä muu katala kansa!
  Ei ole teissä soittajata,
  oike'in osoajata!
  Tuokatte minulle soitto,
  kantakatte kanteloinen
  kahen polven pystyn päähän,
  kynnen kymmenen nenähän!"
  Siitä lieto Lemminkäinen
  saip' on kantelon käsille,
  ilon itsensä likemmä,
  soiton alle sormiensa.
  Soittoa sovittelevi,
  kanteletta kääntelevi:
  eipä soitto soitakana,
  ei ilo iloakana.
  Sanoi vanha Väinämöinen:
  "Ei ole tässä nuorisossa,
  kansassa kasuavassa
  eikä vanhassa väessä
  tuon on soiton soittajaista,
  tuon ilon iloajaista.
  Joko Pohjola paremmin
  saisi soiton soittamahan,
  tuon ilon iloamahan,
  jospa laitan Pohjolahan?"
  Laittoi soiton Pohjolahan,
  saatatti Sariolahan.
  Soitti pojat Pohjolassa,
  soitti pojat jotta piiat,
  soitti miehet naisekkahat
  sekä naiset miehekkähät.
  Itsekin emäntä soitti,
  tuota käänti, tuota väänti,
  tuota sormin suoritteli,
  kynsin kymmenin piteli.
  Soitti pojat Pohjolassa,
  soitti kansa kaikenlainen.
  Ei ilo ilolle tunnu
  eikä soitto soitannalle:
  kielet kierohon kävivät,
  jouhet parkuivat pahasti,
  ääni kaikkui karkeasti,
  soitto julmasti sorisi.
  Sokea sopessa nukkui,
  ukko vanha uunin päällä.
  Ukko uunilta havannut,
  kiukahalta kirsahtanut
  urahti unisijalta,
  nurahutti nurkastansa:
  "Heretkätte, heittäkätte,
  luokatte, lopettakatte!
  Puhki korvani puhuvi,
  läpi pääni läylentävi,
  kaikki käypi karvoilleni,
  viepi viikoksi uneni!
  "Jos ei soitto Suomen kansan
  vasta vaikuta ilolle
  eli uuvuta unehen,
  maku'usen maanittele,
  niin vetehen visko'otte,
  aaltoihin upottaotte,
  tahi viekötte takaisin,
  soitto tuonne saattaotte
  miehen tehnehen käsille,
  sormille sovittelijan!"
  Soitto kielin kerkiävi,
  kantelo sanoin kajahui:
  "En vielä vetehen joua,
  alle aaltojen asetu!
  Ennen soitan soittajalla,
  vangun vaivan nähnehellä."
  Jopa vietihin visusti,
  kannettihin kaunihisti
  miehen laatijan kätehen,
  pyytänehen polvuksille.

  Yhdesviidettä runo

  Vaka vanha Väinämöinen,
  laulaja iän-ikuinen,
  sormiansa suorittavi,
  peukaloitansa pesevi.
  Istuiksen ilokivelle,
  laulupaaelle paneikse
  hope'iselle mäelle,
  kultaiselle kunnahalle.
  Otti soiton sormillensa,
  käänti käyrän polvillensa,
  kantelen kätensä alle.
  Sanan virkkoi, noin nimesi:
  "Tulkohonpa kuulemahan,
  ku ei liene ennen kuullut
  iloa ikirunojen,
  kajahusta kanteloisen!"
  Siitä vanha Väinämöinen
  alkoi soittoa somasti
  hauinruotaista romua,
  kalanluista kanteletta.
  Sormet nousi notkeasti,
  peukalo ylös keveni.
  Jo kävi ilo ilolle,
  riemu riemulle remahti,
  tuntui soitto soitannalle,
  laulu laululle tehosi.
  Helähteli hauin hammas,
  kalan pursto purkaeli,
  ulvosi upehen jouhet,
  jouhet ratsun raikkahuivat.
  Soitti vanha Väinämöinen.
  Ei ollut sitä metsässä
  jalan neljän juoksevata,
  koivin koikkelehtavata,
  ku ei tullut kuulemahan,
  iloa imehtimähän.
  Oravat ojentelihe
  lehväseltä lehväselle;
  tuohon kärpät kääntelihe,
  aioillen asettelihe.
  Hirvet hyppi kankahilla,
  ilvekset piti iloa.
  Heräsi susiki suolta,
  nousi karhu kankahalta
  petäjäisestä pesästä,
  kutiskosta kuusisesta.
  Susi juoksi suuret matkat,
  karhu kankahat samosi;
  viimein aiallen asettui,
  veräjälle vieretäikse:
  aita kaatui kalliolle,
  veräjä aholle vieri.
  Siitä kuusehen kuvahti,
  petäjähän pyörähytti
  soitantoa kuulemahan,
  iloa imehtimähän.
  Tapiolan tarkka ukko,
  itse Metsolan isäntä,
  ja kaikki Tapion kansa,
  sekä piiat jotta poiat,
  kulki vuoren kukkulalle
  soittoa tajuamahan.
  Itseki metsän emäntä,
  Tapiolan tarkka vaimo,
  sinisukkahan siroikse,
  punapaulahan paneikse;
  loihe koivun konkelolle,
  lepän lengolle levahti
  kanteloista kuulemahan,
  soittoa tajuamahan.
  Mi oli ilman lintujaki,
  kahen siiven sirkovia,
  ne tulivat tuiskutellen,
  kiiätellen kiirehtivät
  kunnioa kuulemahan,
  iloa imehtimähän.
  Kokko kun kotona kuuli
  sen sorean Suomen soiton,
  heitti pentunsa pesähän;
  itse loihe lentämähän
  soittohon sulan urohon,
  Väinämöisen vääntelöhön.
  Korkealta kokko lenti,
  halki pilvien havukka,
  allit aalloilta syviltä,
  joutsenet sulilta soilta.
  Pieniäki peiposia,
  lintuja livertäviä,
  sirkkuja satalukuisin,
  leivoja liki tuhatta
  ilmassa ihastelivat,
  hartioilla haastelivat,
  tehessä isän iloa,
  soitellessa Väinämöisen.
  Itse ilman luonnottaret,
  ilman impyet ihanat,
  iloa imehtelivät,
  kanteloista kuuntelivat;
  mikä ilman vempelellä,
  taivon kaarella kajotti,
  mikä pienen pilven päällä,
  rusoreunalla rehotti.
  Tuo Kuutar, korea impi,
  neiti Päivätär pätevä
  pitelivät pirtojansa,
  niisiänsä nostelivat,
  kultakangasta kutoivat,
  hope'ista helskyttivät
  äärellä punaisen pilven,
  pitkän kaaren kannikalla.
  Kunpa saivat kuullaksensa
  tuon sorean soiton äänen,
  jo pääsi piosta pirta,
  suistui sukkula käestä,
  katkesihe kultarihmat,
  helkähti hopeaniiet.
  Ei sitä oloista ollut,
  ei ollut ve'essäkänä
  evän kuuen kulkevata,
  kalaparvea parasta,
  ku ei tullut kuulemahan,
  iloa imehtimähän.
  Uipi hauit hangotellen,
  ve'en koirat vengotellen,
  lohet luo'oilta samosi,
  siikaset syväntehiltä.
  Säret pienet, ahvenetki,
  mujehetki, muut kalatki
  rinnoin ruokohon ajaikse,
  rantahan rakenteleikse
  virttä Väinön kuulemahan,
  soittoa tajuamahan.
  Ahto, aaltojen kuningas,
  ve'en ukko ruohoparta,
  ve'en kalvolle veäikse,
  luikahaikse lumpehelle;
  siinä kuunteli iloa.
  Itse tuon sanoiksi virkki:
  "En ole mointa ennen kuullut
  sinä ilmoisna ikänä,
  soitantoa Väinämöisen,
  iloa ikirunojan!"
  Sisarekset sotkottaret,
  rannan ruokoiset kälykset,
  hiipoivat hivuksiansa,
  hapsiansa harjasivat
  harjalla hopeapäällä,
  sukimella kultaisella.
  Saivat kuulla äänen ouon,
  tuon on soitannan sorean:
  sulkahti suka vetehen,
  haihtui harja lainehesen.
  Jäi hivukset hiipomatta,
  tukat kesken suorimatta.
  Itseki ve'en emäntä,
  ve'en eukko ruokorinta,
  jopa nousevi merestä
  ja lapaikse lainehesta;
  ruokorintahan rivahti,
  väännäikse vesikarille
  tuota ääntä kuulemahan,
  soitantoa Väinämöisen,
  kun oli ääni kummanlainen,
  soitanto ylen sorea.
  Se siihen sike'in nukkui,
  vaipui maata vatsallehen
  kirjavan kiven selälle,
  paaen paksun pallealle.
  Siinä vanha Väinämöinen
  soitti päivän, soitti toisen.
  Ei ollut sitä urosta
  eikä miestä urheata,
  ollut ei miestä eikä naista
  eikä kassan kantajata,
  kellen ei itkuksi käynyt,
  kenen syäntä ei sulannut.
  Itki nuoret, itki vanhat,
  itki miehet naimattomat,
  itki nainehet urohot,
  itki pojat puol'-ikäiset,
  sekä pojat jotta neiet,
  jotta pienet piikasetki,
  kun oli ääni kummanlainen,
  ukon soitanto suloinen.
  Itsensäki Väinämöisen
  kyynel vieri kyykähteli.
  Tippui tilkat silmistänsä,
  vierivät vesipisarat,
  karkeammat karpaloita,
  herkeämmät hernehiä,
  pyöreämmät pyyn munia,
  päreämmät päitä pääskyn.
  Ve'et vieri silmästänsä,
  toiset toisesta noruvi.
  Putosivat poskipäille,
  kaunihille kasvoillensa,
  kaunihilta kasvoiltansa
  leve'ille leuoillensa,
  leve'iltä leuoiltansa
  rehe'ille rinnoillensa,
  rehe'iltä rinnoiltansa
  päteville polvillensa,
  päteviltä polviltansa
  jalkapöyille jaloille,
  jalkapöyiltä jaloilta
  maahan alle jalkojensa
  läpi viien villavaipan,
  kautta kuuen kultavyönsä,
  seitsemän sinihamosen,
  sarkakauhtanan kaheksan.
  Vierivät vesipisarat
  luota vanhan Väinämöisen
  rannalle meren sinisen,
  rannalta meren sinisen
  alle selvien vesien,
  päälle mustien murien.
  Siitä vanha Väinämöinen
  itse tuon sanoiksi virkki:
  "Onko tässä nuorisossa,
  nuorisossa kaunoisessa,
  tässä suuressa su'ussa,
  isossa isän alassa
  kyyneleni poimijata
  alta selvien vesien?"
  Nuoret tuossa noin sanovi
  sekä vanhat vastoavi:
  "Ei ole tässä nuorisossa,
  nuorisossa kaunoisessa,
  tässä suuressa su'ussa,
  isossa isän alassa
  kyynelesi poimijata
  alta selvien vesien."
  Sanoi vanha Väinämöinen,
  itse virkki, noin nimesi:
  "Kenpä toisi kyyneleni,
  poimisi vesipisarat
  alta selvien vesien,
  saisi multa sulkaturkin."
  Tuli korppi koikotellen.
  Sanoi vanha Väinämöinen:
  "Käyös, korppi, kyyneleni
  alta selvien vesien!
  Annan sulle sulkaturkin."
  Eipä korppi saanutkana.
  Kuuli tuon sininen sotka,
  niin tuli sininen sotka.
  Sanoi vanha Väinämöinen:
  "Use'in, sininen sotka,
  suullasi sukelteleihet,
  ve'essä vilotteleihet:
  käypä, poimi kyyneleni
  alta selvien vesien!
  Saat sinä parahan palkan:
  annan sulle sulkaturkin."
  Kävi sotka poimimahan
  Väinämöisen kyyneleitä
  alta selvien vesien,
  päältä mustien murien.
  Poimi kyynelet merestä,
  kantoi Väinölle kätehen:
  jo oli muiksi muuttunehet,
  kasvanehet kaunoisiksi,
  helmiksi heristynehet,
  simpsukoiksi siintynehet,
  kuningasten kunnioiksi,
  valtojen iki-iloiksi.

  Kahdesviidettä runo

  Vaka vanha Väinämöinen,
  toinen seppo Ilmarinen,
  kolmas lieto Lemmin poika,
  tuo on kaunis Kaukomieli,
  läksi selvälle merelle,
  lake'ille lainehille
  tuonne kylmähän kylähän,
  pimeähän Pohjolahan,
  miehen syöjähän sijahan,
  urohon upottajahan.
  Kenpä tuossa soutajaksi?
  Yks' on seppo Ilmarinen.
  Sepä tuossa soutajaksi
  airoillen ylimäisille;
  toinen lieto Lemminkäinen
  airoillen alimaisille.
  Vaka vanha Väinämöinen
  itse istuihe perähän.
  Laskea karehtelevi;
  laski halki lainehien,
  noien kuohujen kovien,
  lakkipäien lainehien
  vasten Pohjan valkamoita,
  ennen tiettyjä teloja.
  Jopa tuonne tultuansa,
  matkan päähän päästyänsä
  vetivät venosen maalle,
  tempasivat tervarinnan
  teloille teräksisille,
  valkamoille vaskisille.
  Tulivat tuville tuosta,
  pian pistihe sisälle.
  Kysyi Pohjolan emäntä,
  tutkaeli tullehilta:
  "Mipä miehillä sanoma,
  urohilla uusi tieto?"
  Vaka vanha Väinämöinen,
  tuopa tuohon vastoavi:
  "Sammosta sanomat miesten,
  kirjokannesta urosten:
  saimme sampuen jaolle,
  kirjokannen katselulle."
  Itse Pohjolan emäntä
  sanan virkkoi, noin nimesi:
  "Ei pyyssä kahen jakoa,
  oravassa miehen kolmen.
  Hyvä on sampuen hyrätä,
  kirjokannen kahnatella
  Pohjolan kivimäessä,
  vaaran vaskisen sisässä.
  Hyvä olla itseniki
  sammon suuren haltijana."
  Vaka vanha Väinämöinen
  sanan virkkoi, noin nimesi:
  "Kun et antane osoa,
  tuota sammon toista puolta,
  niin on kaiken kantanemme,
  vienemme venehesemme."
  Louhi, Pohjolan emäntä,
  tuo tuosta pahoin pahastui.
  Kutsui Pohjolan kokohon,
  nuoret miehet miekkoinensa,
  urohot asehinensa
  pään varalle Väinämöisen.
  Vaka vanha Väinämöinen
  kävi kanteloisehensa,
  itse istui soittamahan,
  alkoi soittoa somasti.
  Tuota kaikki kuulemahan,
  iloa imehtimähän,
  miehet mielellä hyvällä,
  naiset suulla nauravalla,
  urohot vesissä silmin,
  pojat maassa polvillansa.
  Väkeä väsyttelevi,
  rahvahaista raukaisevi:
  kaikki nukkui kuuntelijat
  sekä vaipui katselijat;
  nukkui nuoret, nukkui vanhat
  Väinämöisen soitantohon.
  Siitä viisas Väinämöinen,
  tietäjä iän-ikuinen,
  tapasi on taskuhunsa,
  kulki kukkaroisehensa.
  Ottavi uniset neulat,
  voiteli unella silmät,
  ripset ristihin panevi,
  painoi luomet lukkosehen
  väeltä väsyneheltä,
  urohilta uinuvilta:
  pani pitkähän unehen,
  viikommaksi nukkumahan
  koko Pohjolan perehen
  ja kaiken kyläisen kansan.
  Meni sammon saa'antahan,
  kirjokannen katsontahan
  Pohjolan kivimäestä,
  vaaran vaskisen sisästä,
  yheksän lukon takoa,
  takasalvan kymmenennen.
  Tuossa vanha Väinämöinen
  lauloa hyrähtelevi
  vaaran vaskisen ovilla,
  kivilinnan liepehillä:
  jopa liikkui linnan portit,
  järkkyi rautaiset saranat.
  Itse seppo Ilmarinen,
  tuopa tuossa toisna miesnä.
  Voilla voiti lukkoloita,
  saranoita rasvasilla,
  jottei ukset ulvahuisi
  eikä naukuisi saranat.
  Lukot sormin luksutteli,
  salvat kuokalla kohotti:
  jo lukot lusuna vieri,
  ovet vahvat aukieli.
  Siitä vanha Väinämöinen
  itse tuon sanoiksi virkki:
  "Oi sie lieto Lemmin poika,
  ylimäinen ystäväni!
  Mene sampo ottamahan,
  kirjokansi kiskomahan!"
  Tuopa lieto Lemminkäinen
  tahi kaunis Kaukomieli,
  kyllä kärkäs käskemättä,
  kehumattaki kepeä,
  meni sammon saa'antahan,
  kirjokannen kiskontahan.
  Sanoi tuonne mennessänsä,
  kerskaeli käyessänsä:
  "Mi lienee minussa miestä,
  urosta Ukon pojassa,
  senpä sampo siirtyköhön,
  kirjokansi kääntyköhön
  jalan oikean avulla,
  takakannan koskemalla!"
  Siirrytteli Lemminkäinen,
  siirrytteli, käännytteli,
  sylin sampoa syleili,
  polvin maassa puuhaeli:
  eipä sampo liikukana,
  kirjokansi kallukana;
  sen oli juuret juurruteltu
  yheksän sylen syvähän.
  Hyvä on härkä Pohjolassa,
  jok' on vahva vartalolta,
  ylen sitkeä sivulta,
  suonilta kovin sorea;
  sen on syltä sarvet pitkät,
  puolentoista turpa paksu.
  Otti härän heinikosta,
  auran pellon pientarelta;
  sillä kynti sammon juuret,
  kirjokannen kiinnittimet:
  saipa sampo liikkumahan,
  kirjokansi kallumahan.
  Siitä vanha Väinämöinen,
  toinen seppo Ilmarinen,
  kolmas lieto Lemminkäinen
  saattelivat sammon suuren
  Pohjolan kivimäestä,
  vaaran vaskisen sisästä.
  Veivät sen venosehensa,
  latjasivat laivahansa.
  Saivat sammon purtehensa,
  kirjokannen kaarillensa;
  työntivät venon vesille,
  satalauan lainehille.
  Tyrskähti veno vetehen,
  läksi laioin lainehesen.
  Kysyi seppo Ilmarinen,
  sanan virkkoi, noin nimesi:
  "Minne sampo saatetahan,
  kunnepa kuletetahan
  näiltä paikoilta pahoilta,
  poloisesta Pohjolasta?"
  Vaka vanha Väinämöinen
  itse virkki, noin nimesi:
  "Tuonne sampo saatetahan,
  kirjokansi kaimatahan
  nenähän utuisen niemen,
  päähän saaren terhenisen,
  siellä onnen ollaksensa,
  ainian asuaksensa.
  On siellä vähän sijoa,
  toki paikkoa palanen,
  syömätöintä, lyömätöintä,
  miekan miehen käymätöintä."
  Siitä vanha Väinämöinen
  läksi poies Pohjolasta,
  läksi mielellä hyvällä,
  iloten omille maille.
  Itse tuossa noin saneli:
  "Käänny, pursi, Pohjolasta,
  käännäite kohen kotia,
  perin maille vierahille!
  "Tuuittele, tuuli, purtta,
  soutele, vesi, venettä,
  anna airoillen apua,
  huoparille huoitusta
  noilla väljillä vesillä,
  ulapoilla auke'illa!
  "Oisiko airot pikkaraiset,
  soutajat vähäväkiset,
  pienoiset peränpitäjät,
  lapset laivan hallitsijat,
  anna, Ahto, airojasi,
  venettäsi, veen isäntä,
  airot uuet ja paremmat,
  mela toinen ja lujempi,
  itse airoillen asetu,
  sovitaite soutamahan!
  Anna juosta puisen purren,
  rautahangan hakkaella
  halki kuohujen kovien,
  lakkipäien lainehien!"
  Siitä vanha Väinämöinen
  laskea karehtelevi.
  Itse seppo Ilmarinen,
  toinen lieto Lemminkäinen,
  nepä tuossa soutelevat,
  soutelevat, joutelevat
  selviä selän vesiä,
  lake'ita lainehia.
  Sanoi lieto Lemminkäinen:
  "Olipa ennen aikoinani,
  oli vettä soutajalla
  sekä virttä laulajalla.
  Vaan ei nyt, nykyisin aioin
  tuota kuulla kulloinkana
  venehessä vierentätä,
  lainehilla laulantata."
  Vaka vanha Väinämöinen
  sanan virkkoi, noin nimesi:
  "Ei vesillä vieremistä,
  lainehilla laulamista!
  Laulu laiskana pitävi,
  virret sou'un viivyttävi.
  Päivä kultainen kuluisi,
  yöhyt kesken yllättäisi
  näillä väljillä vesillä,
  lake'illa lainehilla."
  Se on lieto Lemminkäinen
  sanan virkkoi, noin nimesi:
  "Aika kuitenki kuluvi,
  päivä kaunis karkelevi,
  yö tulla tuhuttelevi,
  hämärä häkyttelevi,
  jos et laula polvenasi,
  hyrehi sinä ikänä."
  Laski vanha Väinämöinen
  selkeä meren sinisen,
  laski päivän, laski toisen.
  Päivänäpä kolmantena
  tuo on lieto Lemminkäinen
  kerran toisen kertaeli:
  "Miks' et laula, Väinämöinen,
  hyrehi, hyväntöläinen,
  hyvän sammon saatuasi,
  tien oikein osattuasi?"
  Vaka vanha Väinämöinen,
  hänpä varman vastoavi:
  "Varahainen laulannaksi,
  aikainen ilonpioksi.
  Äsken laulanta sopisi,
  ilon teentä kelpoaisi,
  kun omat ovet näkyisi,
  omat ukset ulvahtaisi."
  Sanoi lieto Lemminkäinen:
  "Oisinko itse perässä,
  lauleleisin voiessani,
  kukkuisin kyetessäni;
  ehk' ei toiste voiakana,
  ei kyllin kyetäkänä.
  Kun et lauloa luvanne,
  itse laululle rupean."
  Siinä lieto Lemminkäinen,
  tuo on kaunis Kaukomieli,
  suutansa sovittelevi,
  säveltänsä säätelevi.
  Sai itse hyräilemähän,
  loihe, kurja, kukkumahan
  äreällä äänellänsä,
  käreällä kulkullansa.
  Lauloi lieto Lemminkäinen,
  karjahteli Kaukomieli;
  suu liikkui, järisi parta,
  leukapielet lonkaeli.
  Laulu kuului loitommalle,
  vierähys vesien poikki,
  kuului kuutehen kylähän,
  seitsemän selän ylitse.
  Kurki istui kannon päässä,
  märän mättähän nenässä,
  sormiluitansa lukevi,
  jalkojansa nostelevi.
  Sepä säikähti kovasti
  Lemminkäisen laulantata.
  Päästi kurki kumman kulkun,
  säikähti pahan sävelen;
  heti loihe lentämähän,
  lenti poikki Pohjolahan.
  Sitte tuonne tultuansa,
  Pohjan suolle saatuansa
  vielä parkaisi pahasti,
  äkeästi ärjähteli:
  sillä Pohjolan herätti,
  pahan vallan valveutti.
  Nousi Pohjolan emäntä
  unen pitkän maattuansa.
  Kävi karjakartanohon,
  juoksi riistariihen luoksi;
  katselevi karjoansa,
  elojansa arvelevi:
  ei ollut karjoa kaonnut,
  riistettynä riistojansa.
  Jo kävi kivimäelle,
  vaaran vaskisen ovelle.
  Sanoi tuonne tultuansa:
  "Voi, poloinen, päiviäni!
  Jop' on täällä vieras käynyt,
  kaikki lukot lonkaellut,
  liikutellut linnan portit,
  särkenyt saranarauat!
  Oisko täältä sampo saatu,
  otettu omin lupinsa?"
  Jo oli sieltä sampo saatu,
  anastettu kirjokansi
  Pohjolan kivimäestä,
  vaaran vaskisen sisästä,
  yheksän lukon takoa,
  takasalvan kymmenennen.
  Louhi, Pohjolan emäntä,
  tuo tuosta pahoin pahastui,
  katsoi valtansa vajuvan,
  alenevan arvionsa.
  Uutarta rukoelevi:
  "Ututyttö, terhenneiti!
  Seulo seulalla utua,
  terhenistä tepsuttele,
  laske talma taivahalta,
  auer ilmasta alenna
  selvälle meren selälle,
  ulapalle aukealle,
  jottei päästä Väinämöisen,
  osata uvantolaisen!
  "Kun ei tuosta kyllin tulle,
  Iku-Turso, Äijön poika,
  nosta päätäsi merestä,
  lakkoasi lainehesta!
  Kaataos Kalevan miehet,
  upota uvantolaiset,
  hävitä häjyt urohot
  alle aaltojen syvien!
  Saata sampo Pohjolahan
  venehestä vierimättä!
  "Kun ei tuosta kyllin tulle,
  oi Ukko, ylijumala,
  ilman kultainen kuningas,
  hope'inen hallitsija,
  rakenna rajuinen ilma,
  nosta suuri säien voima!
  Luo tuuli, lähetä aalto
  aivan vastahan venettä,
  jottei päästä Väinämöisen,
  kulkea uvantolaisen!"
  Ututyttö, neiti terhen,
  u'un huokuvi merelle,
  sumun ilmahan sukesi;
  piti vanhan Väinämöisen
  kokonaista kolme yötä
  sisässä meren sinisen
  pääsemättänsä perille,
  kulkematta kunnekana.
  Yön kolmen levättyänsä
  sisässä meren sinisen
  virkki vanha Väinämöinen,
  itse lausui, noin nimesi:
  "Ei ole mies pahempikana,
  uros untelompikana
  u'ulla upottaminen,
  terhenellä voittaminen."
  Veti vettä kalvallansa,
  merta miekalla sivalti.
  Sima siukui kalvan tiestä,
  mesi miekan roiskehesta:
  nousi talma taivahalle,
  utu ilmoillen yleni.
  Selvisi meri sumusta,
  meren aalto auteresta;
  meri suureksi sukeutui,
  maailma isoksi täytyi.
  Oli aikoa vähäinen,
  pirahteli pikkarainen.
  Jo kuului kova kohina
  viereltä veno punaisen;
  nousi kuohu korkeaksi
  vasten purtta Väinämöisen.
  Siinä seppo Ilmarinen
  toki säikähti kovasti:
  veret vieri kasvoiltansa,
  puna poskilta putosi.
  Veti viltin päänsä päälle,
  yli korvien kohenti,
  peitti kasvot kaunihisti,
  silmänsä sitäi paremmin.
  Itse vanha Väinämöinen
  katsoi vierellä vesiä,
  loi silmät sivulle purren.
  Näki kummoa vähäisen:
  Iku-Turso, Äijön poika,
  vieressä veno punaisen
  nosti päätänsä merestä,
  lakkoansa lainehesta.
  Vaka vanha Väinämöinen
  saipa korvat kourihinsa.
  Korvista kohottelevi,
  kysytteli, lausutteli,
  sanan virkkoi, noin nimesi:
  "Iku-Turso, Äijön poika!
  Miksi sie merestä nousit,
  kuksi aallosta ylenit
  etehen imehnisille,
  saanikka Kalevan poian?"
  Iku-Turso, Äijön poika,
  eikä tuo ihastu tuosta
  eikä tuo kovin pelästy
  eikä varsin vastaele.
  Vaka vanha Väinämöinen
  tarkoin toiste tutkaeli,
  kolmasti kovin kysyvi:
  "Iku-Turso, Äijön poika!
  Miksi sie merestä nousit,
  kuksi aallosta ylenit?"
  Iku-Turso, Äijön poika,
  jo kerralla kolmannella
  sanan vastaten sanovi:
  "Siksi mie merestä nousin,
  siksi aallosta ylenin:
  oli mielessä minulla
  surmata suku Kalevan,
  saa'a sampo Pohjolahan.
  Kun nyt lasket lainehisin,
  heität vielä herjan hengen,
  enpä toiste tullekana
  etehen imehnisille."
  Silloin vanha Väinämöinen
  heitti herjan lainehisin.
  Itse tuon sanoiksi virkki:
  "Iku-Turso, Äijön poika!
  Ellös sie merestä nousko,
  ellös aallosta yletkö
  etehen imehnisille
  tämän päivyen perästä!"
  Senpä päivyen perästä
  ei Turso merestä nouse
  etehen imehnisille,
  kuni kuuta, aurinkoa,
  kuni päiveä hyveä,
  ilmoa ihailtavata.
  Siitä vanha Väinämöinen
  laski eelle laivoansa.
  Oli aikoa vähäinen,
  pirahteli pikkarainen.
  Jo Ukko, ylijumala,
  itse ilmojen isäntä,
  virkki tuulet tuulemahan,
  säät rajut rajuamahan.
  Nousi tuulet tuulemahan,
  säät rajut rajuamahan.
  Kovin läikkyi länsituuli,
  luoetuuli tuikutteli;
  enemmän etelä tuuli,
  itä inkui ilkeästi;
  kauheasti kaakko karjui,
  pohjonen kovin porasi.
  Tuuli puut lehettömäksi,
  havupuut havuttomaksi,
  kanervat kukattomaksi,
  heinät helpehettömäksi.
  Nosti mustia muria
  päälle selvien vesien.
  Kovin silloin tuulet tuuli,
  aallot hakkasi alusta.
  Veivät harpun hauinluisen,
  kantelon kalaneväisen
  väen Vellamon hyväksi,
  Ahtolan iki-iloksi.
  Ahto aalloilta havainnut,
  Ahon lapset lainehilta;
  ottivat sorean soiton,
  kotihinsa korjasivat.
  Siinä vanhan Väinämöisen
  ve'et silmihin vetihe.
  Itse tuon sanoiksi virkki:
  "Sinne sattui saalahani,
  meni mielisoittimeni,
  katosi iki-iloni!
  En tuota enämpi saane
  sinä ilmoisna ikänä
  hauin hampahan iloa,
  kalanluista luikutusta."
  Itse seppo Ilmarinen,
  tuopa tuiki tuskautui.
  Sanan virkkoi, noin nimesi:
  "Voi, poloinen, päiviäni,
  kun läksin selille näille,
  ulapoille auke'ille,
  polin puulle pyörivälle,
  varvalle vapisevalle!
  Jo on tukka tuulta nähnyt,
  hivus säätä hirveätä,
  parta päiviä pahoja,
  nähnyt näilläki vesillä;
  harvoin on havaita tainnut
  tuulta ennen tuon näöistä,
  noita kuohuja kovia,
  lakkipäitä lainehia.
  Jo nyt on tuuli turvanani,
  meren aalto armonani!"
  Vaka vanha Väinämöinen,
  tuopa tuossa arvelevi:
  "Ei venossa vieremistä,
  purressa parahtamista!
  Itku ei hä'ästä päästä,
  parku päivistä pahoista."
  Siitä tuon sanoiksi virkki,
  itse lausui, noin nimesi:
  "Vesi, kiellä poikoasi,
  laine, lastasi epeä,
  Ahto, aaltoja aseta,
  Vellamo, ve'en väkeä,
  ettei parsku parraspuille,
  pääse päälle kaarieni!
  "Nouse, tuuli, taivahalle,
  ylös pilvihin ajaite,
  sukuhusi, syntyhysi,
  heimohon, perehesesi!
  Elä kaa'a puista purtta,
  vierrä hongaista venettä!
  Ennen kaa'a puut palolla,
  kuuset kummuilla kumoa!"
  Se on lieto Lemminkäinen,
  itse kaunis Kaukomieli,
  sanan virkkoi, noin nimesi:
  "Tule, kokko turjalainen!
  Tuopa kolme sulkoasi,
  kokko, kolme, kaarne, kaksi
  varaksi vähän venehen,
  pahan purren parraspuuksi!"
  Itse laitoa lisäsi,
  varppehia valmisteli;
  liitti tuohon liikalaiat,
  koko sylen korkeuiset,
  aallon käymättä ylitse,
  partahille parskumatta.
  Jo oli kyllin laitoaki,
  venehessä varppehia
  tuulen tuiman tuikutella,
  aallon ankaran lykätä,
  kuohuja kulettaessa,
  mäkipäitä mentäessä.

  Kolmasviidettä runo

  Louhi, Pohjolan emäntä,
  kutsui Pohjolan kokohon.
  Pani joukon jousihinsa,
  laittoi miehet miekkoihinsa;
  rakenteli Pohjan purren,
  suoritti sotavenosen.
  Latoi miehet laivahansa,
  suoritti sotaurohot,
  kuni sotka poikasensa,
  tavi lapsensa latovi:
  sata miestä miekallista,
  tuhat jousella urosta.
  Kohenteli purjepuita,
  vaatevarpoja varasi;
  nosti puuhun purjehia,
  vaattehia varpapuihin,
  kuin on pitkän pilven longan,
  pilven tönkän taivahalla.
  Siitä läksi laskemahan,
  sekä läksi jotta joutui
  sampoa tapoamahan
  venehestä Väinämöisen.
  Vaka vanha Väinämöinen
  laskevi sinistä merta.
  Itse tuon sanoiksi virkki,
  puhui purtensa perästä:
  "Oi sie lieto Lemmin poika,
  ylimäinen ystäväni!
  Nouse purjepuun nenähän,
  vaatevarpahan ravaha!
  Katsaise etinen ilma,
  tarkkoa takainen taivas,
  onko selvät ilman rannat,
  onko selvät vai sekavat!"
  Tuopa lieto Lemminkäinen,
  poika, veitikkä verevä,
  hyvin kärkäs käskemättä,
  kehumattaki kepeä,
  nousi purjepuun nenähän,
  vaatevarpahan ravahti.
  Katsoi iät, katsoi lännet,
  katsoi luotehet, etelät,
  katsoi poikki Pohjan rannan.
  Siitä tuon sanoiksi virkki:
  "Selvänä etinen ilma,
  taakea takainen taivas:
  pieni on pilvi pohjosessa,
  pilven lonka luotehessa."
  Sanoi vanha Väinämöinen:
  "Jo vainen valehtelitki!
  Ei se pilvi ollekana,
  pilven lonka lienekänä:
  se on pursi purjehinen.
  Katso toiste tarkemmasti!"
  Katsoi toiste, katsoi tarkoin.
  Sanovi sanalla tuolla:
  "Saari kaukoa näkyvi,
  etähältä haamottavi;
  havukoita haavat täynnä,
  koivut kirjokoppeloita."
  Sanoi vanha Väinämöinen:
  "Jo vainen valehtelitki!
  Havukoita ei ne olle
  eikä kirjokoppeloita:
  ne on Pohjan poikasia.
  Katso tarkoin kolmannesti!"
  Se on lieto Lemminkäinen
  katsoi kerran kolmannenki.
  Sanovi sanalla tuolla,
  lausui tuolla lausehella:
  "Jo tulevi Pohjan pursi,
  satahanka hakkoavi!
  Sata on miestä soutimilla,
  tuhat ilman istumassa!"
  Silloin vanha Väinämöinen
  jo tunsi toet totiset.
  Sanan virkkoi, noin nimesi:
  "Soua, seppo Ilmarinen,
  soua, lieto Lemminkäinen,
  soutakatte, kaikki kansa,
  jotta juoksisi venonen,
  pursi eestä ennättäisi!"
  Souti seppo Ilmarinen,
  souti lieto Lemminkäinen,
  souti kansa kaikenlainen.
  Lyllyivät melat lylyiset,
  hangat piukki pihlajaiset,
  vene honkainen vapisi;
  nenä hyrski hylkehenä,
  perä koskena kohisi,
  vesi kiehui kelloloissa,
  vaahti palloissa pakeni.
  Kilvan kiskoivat urohot,
  miehet veikaten vetivät:
  eipä matka eistykänä,
  ei pakene puinen pursi
  eestä purren purjehisen,
  tuon on Pohjolan venehen.
  Silloin vanha Väinämöinen
  jo tunsi tuhon tulevan,
  hätäpäivän päälle saavan.
  Arvelee, ajattelevi,
  miten olla, kuin eleä.
  Itse tuon sanoiksi virkki:
  "Vielä mä tuohon mutkan muistan,
  keksin kummoa vähäisen."
  Tavoittihe tauloihinsa,
  tunkihe tuluksihinsa.
  Otti piitä pikkuruisen,
  tauloa taki vähäisen;
  ne merehen mestoavi
  yli olkansa vasemman.
  Sanovi sanalla tuolla,
  lausui tuolla lausehella:
  "Tuosta tulkohon karinen,
  salasaari kasvakohon,
  johon juosta Pohjan purren,
  satahangan halkiella
  meren myrskyn hiertimessä,
  lainehen rapa'imessa!"
  Se siitä kariksi kasvoi,
  loihe luo'oksi merehen,
  itähän pitemmin puolin,
  poikkipuolin pohjosehen.
  Tulla puikki Pohjan pursi,
  halki aallon hakkoavi:
  jopa joutuvi karille,
  puuttui luotohon lujasti.
  Lenti poikki puinen pursi,
  satakaari katkieli;
  mastot maiskahti merehen,
  purjehet putoelivat
  noiksi tuulen vietäviksi,
  ahavan ajeltaviksi.
  Louhi, Pohjolan emäntä,
  jaloin juoksevi vetehen,
  läksi purtta nostamahan,
  laivoa kohottamahan.
  Ei ota vene yletä
  eikä pursi liikahella:
  kaikk' oli kaaret katkennunna,
  kaikki hangatki hajalla.
  Arvelee, ajattelevi.
  Itse tuon sanoiksi virkki:
  "Mikäs neuvoksi tulevi,
  kukas pannahan etehen?"
  Jopa muiksi muutaltihe,
  tohti toisiksi ruveta.
  Otti viisi viikatetta,
  kuusi kuokan kuolioa:
  nepä kynsiksi kyhäsi,
  kohenteli kouriksensa;
  puolen purtta särkynyttä:
  senpä allensa asetti;
  laiat siiviksi sivalti,
  peräpuikon purstoksensa;
  sata miestä siiven alle,
  tuhat purston tutkaimehen,
  sata miestä miekallista,
  tuhat ampujaurosta.
  Levitäikse lentämähän,
  kokkona kohotteleikse.
  Lenteä lekuttelevi
  tavoitellen Väinämöistä:
  siipi pilviä sipaisi,
  toinen vettä vieprahteli.
  Veen emonen, vaimo kaunis,
  hänpä tuon sanoiksi virkki:
  "Oi on vanha Väinämöinen!
  Käännä päätä päivän alta,
  luo'os silmät luotehesen,
  katso taaksesi vähäisen!"
  Vaka vanha Väinämöinen
  käänti päätä päivän alta,
  luopi silmät luotehesen,
  katsoi taaksensa vähäisen:
  jo tulevi Pohjan eukko,
  lintu kumma liitelevi,
  harte'ista kuin havukka,
  vaakalintu vartalolta!
  Yllättävi Väinämöisen.
  Lenti purjepuun nenähän,
  vaatevarpahan rapasi,
  päähän pielen seisotaikse:
  oli pursi päin pu'ota,
  laiva laioin kallistua.
  Siinä seppo Ilmarinen
  heitäikse Jumalahansa,
  Luojahansa luotteleikse.
  Sanovi sanalla tuolla:
  "Varjele, vakainen Luoja,
  kaitse, kaunoinen Jumala,
  ettei poika pois tulisi,
  emon lapsi lankeaisi
  Luojan luomalta lu'ulta,
  Jumalan sukeamalta!
  "Ukko, julkinen jumala,
  itse taatto taivahinen!
  Tuo mulle tulinen turkki,
  päälleni panuinen paita,
  jonka suojasta sotisin
  ja takoa tappeleisin,
  ettei pää pahoin menisi,
  tukka turhi'in tulisi
  rauan kirkkahan kisassa,
  terän tuiman tutkaimessa!"
  Itse vanha Väinämöinen
  sanan virkkoi, noin nimesi:
  "Ohoh Pohjolan emäntä!
  Joko saat jaolle sammon
  nenähän utuisen niemen,
  päähän saaren terhenisen?"
  Sanoi Pohjolan emäntä:
  "En lähe jakohon sammon
  sinun kanssasi, katala,
  kerallasi, Väinämöinen!"
  Itse sampoa tavoitti
  venehestä Väinämöisen.
  Siinä lieto Lemminkäinen
  miekan vyöltänsä vetäisi,
  tempasi terävän rauan
  vasemmalta puoleltansa;
  kokon kourille kokevi,
  räpylöille räimilöivi.
  Iski lieto Lemminkäinen,
  sekä iski jotta lausui:
  "Maahan miehet, maahan miekat,
  maahan untelot urohot,
  sa'at miehet siiven alta,
  kymmenet kynän nenästä!"
  Virkki tuossa Pohjan eukko,
  puhui purjepuun nenästä:
  "Oi sie lieto, Lemmin poika,
  Kauko rukka, mies katala!
  Pettelit oman emosi,
  valehtelit vanhempasi:
  sanoit et käyväsi sotoa
  kuunna, kymmennä kesänä
  kullankana tarpehella,
  hopeankana halulla!"
  Vaka vanha Väinämöinen,
  tietäjä iän-ikuinen,
  arvasi ajan olevan,
  tunsi hetken tulleheksi.
  Jo veti melan merestä,
  tammen lastun lainehesta;
  sillä kalhaisi kavetta,
  iski kynsiä kokolta:
  muut kynnet meni muruiksi,
  jäi yksi sakarisormi.
  Pojat siiviltä putosi,
  melskahti merehen miehet,
  sata miestä siiven alta,
  tuhat purstolta urosta.
  Itse kokko kopsahtihe,
  kapsahutti kaaripuille,
  kuni puusta koppeloinen,
  kuusen oksalta orava.
  Siitä sampoa tavoitti
  sormella nimettömällä.
  Sammon vuoalti vetehen,
  kaatoi kaiken kirjokannen
  punapurren laitimelta
  keskelle meren sinisen:
  siinä sai muruiksi sampo,
  kirjokansi kappaleiksi.
  Niin meni muruja noita,
  sammon suuria paloja
  alle vienojen vesien,
  päälle mustien murien;
  ne jäivät ve'en varaksi,
  ahtolaisten aartehiksi.
  Siitäp' ei sinä ikänä,
  kuuna kullan valkeana
  vesi puuttune varoja,
  ve'en Ahto aartehia.
  Jäipä toisia muruja,
  pienempäisiä paloja
  selälle meren sinisen,
  meren laajan lainehille,
  tuulen tuuiteltavaksi,
  aaltojen ajeltavaksi.
  Niitä tuuli tuuitteli,
  meren läikkä läikytteli
  selällä meren sinisen,
  meren laajan lainehilla.
  Tuuli maalle työnnytteli,
  aalto rannallen ajeli.
  Vaka vanha Väinämöinen
  näki tyrskyn työntelevän,
  hyrskyn maalle hylkeävän,
  aallon rannallen ajavan
  noita sampuen muruja,
  kirjokannen kappaleita.
  Hän tuosta toki ihastui.
  Sanan virkkoi, noin nimesi:
  "Tuost' on siemenen sikiö,
  alku onnen ainiaisen,
  tuosta kyntö, tuosta kylvö,
  tuosta kasvu kaikenlainen!
  Tuosta kuu kumottamahan,
  onnen päivä paistamahan
  Suomen suurille tiloille,
  Suomen maille mairehille!"
  Louhi, Pohjolan emäntä,
  sanan virkkoi, noin nimesi:
  "Vielä mä tuohon mutkan muistan,
  mutkan muistan, keinon keksin
  kynnöllesi, kylvöllesi,
  karjoillesi, kasvuillesi,
  kuillesi kumottaville,
  päivillesi paistaville:
  tungen kuuhuen kivehen,
  päivän kätken kalliohon;
  annan pakkasen palella,
  vilun ilman viivytellä
  kyntöjäsi, kylvöjäsi,
  elojasi, toukojasi;
  saatan rautaisen rakehen,
  teräksisen tellittelen
  halmehillesi hyville,
  parahille pelloillesi.
  Nostan karhun kankahalta,
  harvahampahan havuilta
  ruuniasi ruhtomahan,
  tammojasi tappamahan,
  karjojasi kaatamahan,
  lehmiä levittämähän.
  Kansan tauilla tapatan,
  surmoan sukusi kaiken,
  ettei kuulla kuun ikänä
  maailmassa mainittavan."
  Silloin vanha Väinämöinen
  itse tuon sanoiksi virkki:
  "Ei minua laula lappi
  eikä tunge turjalainen!
  Jumalall' on ilman viitta,
  Luojalla avaimet onnen,
  ei katehen kainalossa,
  vihansuovan sormen päässä.
  "Kun ma luome Luojahani,
  turvoan Jumalahani,
  saa se toukat touoistani,
  viholliset viljastani,
  tonkimasta toukojani,
  kasvujani kaatamasta,
  orahia ottamasta,
  viljoa vihoamasta.
  "Sinä, Pohjolan emäntä,
  tunge turmiot kivehen,
  pahat paina kalliohon,
  vaivat vuorehen valitse,
  elä kuuta kulloinkana,
  aurinkoa milloinkana!
  "Anna pakkasen palella,
  vilun ilman viivytellä
  omia orahiasi,
  kylvämiäsi jyviä!
  Sa'a rauaista raetta,
  teräksistä telkyttele
  oman auran kääntämille,
  Pohjan peltojen perille!
  "Nosta karhu kankahalta,
  viiasta vihainen kissa,
  korvesta koverakoura,
  havun alta harvahammas
  Pohjolan kujan perille,
  Pohjan karjan käytäville!"
  Siitä Pohjolan emäntä
  sanan virkkoi, noin nimesi:
  "Jo minulta valta vaipui,
  jo aleni arvioni:
  eloni meni merehen,
  sampo särkyi lainehisin!"
  Läksi itkien kotihin,
  polotellen pohjosehen.
  Ei saanut sanottavata
  koko sammosta kotihin;
  veipä kuitenki vähäisen
  sormella nimettömällä:
  kantoi kannen Pohjolahan,
  sai rivan Sariolahan.
  Siit' on polo Pohjolassa,
  elo leivätöin Lapissa.
  Vaka vanha Väinämöinen
  itse maalle mentyänsä
  löyti sampuen muruja,
  kirjokannen kappaleita
  rannalta merelliseltä,
  hienoiselta hietiköltä.
  Saattoi sampuen muruset,
  kirjokannen kappalehet
  nenähän utuisen niemen,
  päähän saaren terhenisen,
  kasvamahan, karttumahan,
  saamahan, satoamahan
  olu'iksi ohraisiksi,
  leiviksi rukihisiksi.
  Siinä vanha Väinämöinen
  itse tuon sanoiksi virkki:
  "Anna, Luoja, suo, Jumala,
  anna onni ollaksemme,
  hyvin ain' eleäksemme,
  kunnialla kuollaksemme
  suloisessa Suomenmaassa,
  kaunihissa Karjalassa!
  "Varjele, vakainen Luoja,
  kaitse, kaunoinen Jumala,
  miesten mielijuohtehista,
  akkojen ajatuksista!
  Kaa'a maalliset katehet,
  ve'elliset velhot voita!
  "Ole puolla poikiesi,
  aina lastesi apuna,
  aina yöllisnä tukena,
  päivällisnä vartijana,
  vihoin päivän paistamatta,
  vihoin kuun kumottamatta,
  vihoin tuulen tuulematta,
  vihoin saamatta satehen,
  pakkasen palelematta,
  kovan ilman koskematta!
  "Aita rautainen rakenna,
  kivilinna liitättele
  ympäri minun eloni,
  kahen puolen kansoani,
  maasta saaen taivosehen,
  taivosesta maahan asti,
  asukseni, ainokseni,
  tuekseni, turvakseni,
  jottei liika liioin söisi,
  vastus viljalta vitaisi
  sinä ilmoisna ikänä,
  kuuna kullan valkeana!"

  Neljäsviidettä runo

  Vaka vanha Väinämöinen
  arvelevi aivossansa:
  "Nytpä soitanto sopisi,
  ilon teentä kelpoaisi
  näillä uusilla oloilla,
  kaunihilla kartanoilla!
  Vaan on kantele kaonnut,
  iloni iäti mennyt
  kalaisehen kartanohon,
  lohisehen louhikkohon,
  meren hauan haltijoille,
  Vellamon ikiväelle.
  Eikä tuota tuonekana,
  Ahto antane takaisin.
  "Oi on seppo Ilmarinen!
  Taoit ennen, taoit eilen,
  taopa tänäki päänä!
  Tao rautainen harava,
  haravahan piit tiheät,
  piit tiheät, varsi pitkä,
  jolla lainehet haroan,
  laposille aallot lasken,
  meren ruoikot ru'olle,
  rannat kaikki karhikoille,
  soitto jälle saa'akseni,
  kantelo tavatakseni
  kalaisesta kaartehesta,
  lohisesta louhikosta!"
  Se on seppo Ilmarinen,
  takoja iän-ikuinen,
  takoi rautaisen haravan
  varren vaskisen keralla.
  Piit takoi satoa syltä,
  varren viittä valmisteli.
  Siitä vanha Väinämöinen
  otti rautaisen haravan.
  Astui tietä pikkaraisen,
  kulki matkoa palasen
  teloille teräksisille,
  vaskisille valkamoille.
  Tuoss' oli purtta, kaksi purtta,
  kaksi valmista venettä
  teloilla teräksisillä,
  vaskisilla valkamoilla:
  yksi pursi uusi pursi,
  toinen pursi vanha pursi.
  Sanoi vanha Väinämöinen,
  virkki uuelle venolle:
  "Lähepä, veno, vesille,
  pursi, aalloillen ajaite
  käsivarren kääntämättä,
  peukalon pitelemättä!"
  Läksipä veno vesille,
  pursi aalloillen ajoihe.
  Vaka vanha Väinämöinen
  itse istuihe perähän;
  läksi merta luutimahan,
  lainetta lakaisemahan.
  Luopi lumpehet kokohon,
  haravoipi rannan raiskat,
  ruoposteli ruo'on ruutut,
  ruo'on ruutut, kaislan kaitut,
  joka hauanki harasi,
  karit kaikki karhieli:
  eipä saanut, ei tavannut
  hauinluista soittoansa,
  ikimennyttä iloa,
  kaonnutta kanteloa.
  Vaka vanha Väinämöinen
  astuvi kohen kotia
  alla päin, pahoilla mielin,
  kaiken kallella kypärin.
  Itse tuon sanoiksi kertoi:
  "Ei tuota enämpi olle
  hauin hampahan iloa,
  kalanluista luikutusta!"
  Astuessansa ahoa,
  saloviertä vierressänsä
  kuuli koivun itkeväksi,
  puun visan vetistäväksi.
  Jopa luoksi luontelihe,
  lähemmäksi laittelihe.
  Kysytteli, lausutteli:
  "Mit' itket, ihana koivu,
  puu vihanta, vierettelet,
  vyöhyt valkea, valitat?
  Ei sua sotahan vieä,
  ei tahota tappelohon."
  Koivu taiten vastaeli,
  itse virkki puu vihanta:
  "Niinpä muutamat sanovi,
  moniahat arvelevi
  elävän minun ilossa,
  riemussa remuelevan:
  minä hoikka huolissani,
  ikävissäni iloitsen,
  panen pakkopäivissäni,
  murehissa murmattelen.
  "Typeryyttä, tyhjä, itken,
  vajauttani valitan,
  kun olen osatoin, raukka,
  tuiki, vaivainen, varatoin
  näillä paikoilla pahoilla,
  lake'illa laitumilla.
  "Osalliset, onnelliset
  tuota toivovat alati
  kesän kaunihin tulevan,
  suven suuren lämpiävän.
  Toisinpa minä typerä,
  minä vaivainen varoan
  - kuoreni kolottavaksi,
  lehtivarvat vietäväksi!
  "Useinpa minun utuisen,
  use'in, utuisen raukan,
  lapset kerkeän keväimen
  luokseni lähenteleikse,
  veitsin viisin viiltelevät
  halki mahlaisen mahani.
  Paimenet pahat kesällä
  vievät vyöni valkeaisen,
  ken lipiksi, ken tupeksi,
  kenpä marjatuohiseksi.
  "Use'in minun utuisen,
  use'in, utuisen raukan,
  tytöt allani asuvat,
  vierelläni viehkuroivat,
  lehvät päältä leikkelevät,
  varvat vastoiksi sitovat.
  "Use'in minä utuinen,
  use'in, utuinen raukka,
  kaaetahan kaskipuiksi,
  pinopuiksi pilkotahan.
  Kolmasti tänäi kesänä,
  tänä suurena suvena
  miehet allani asuivat,
  kirvestänsä kitkuttivat
  mun poloisen pään menoksi,
  heikon henkeni lähöksi.
  "Se oli ilo kesästä,
  riemu suuresta suvesta.
  Ei ole talvi sen parempi,
  lumen aika armahampi.
  "Jopa aina aikaisehen
  mure muo'on muuttelevi,
  pääni painuvi pahaksi,
  kasvot käypi kalveaksi
  muistellessa mustat päivät,
  pahat ajat arvellessa.
  "Siitä tuuli tuskat tuopi,
  halla huolet haike'immat:
  tuuli vie vihannan turkin,
  halla kaunihin hamehen.
  Niin minä vähävarainen,
  minä, koito koivu raukka,
  jään aivan alastomaksi,
  varsin vaattehettomaksi
  vilussa värisemähän,
  pakkasessa parkumahan."
  Sanoi vanha Väinämöinen:
  "Elä itke, puu vihanta,
  vesa lehti, vierettele,
  vyöhyt valkea, valita!
  Saat sinä olevan onnen,
  elon uuen armahamman;
  kohta itkenet ilosta,
  riemusta remahutellet."
  Siitä vanha Väinämöinen
  koivun soitoksi kuvasi.
  Veisteli kesäisen päivän,
  kalkutteli kanteletta
  nenässä utuisen niemen,
  päässä saaren terhenisen.
  Veisti kopan kanteletta,
  emäpuun iloa uutta,
  kopan koivusta lujasta,
  emäpuun visaperästä.
  Sanoi vanha Väinämöinen,
  itse lausui, noin nimesi:
  "Tuoss' on koppa kanteletta,
  emäpuu iki-iloa.
  Mistä naulat saatanehe,
  vääntimet perittänehe?"
  Kasvoi tammi tanhualla,
  puu pitkä pihan perällä,
  tammessa tasaiset oksat,
  joka oksalla omena,
  omenalla kultapyörä,
  kultapyörällä käkönen.
  Kun käki kukahtelevi,
  sanoin viisin virkkelevi,
  kulta suusta kumpuavi,
  hopea valahtelevi
  kultaiselle kunnahalle,
  hope'iselle mäelle:
  siitä naulat kantelehen,
  vääntimet visaperähän!
  Sanoi vanha Väinämöinen,
  itse virkki, noin nimesi:
  "Sain ma naulat kantelehen,
  vääntimet visaperähän.
  Vielä uupuvi vähäisen,
  viittä kieltä kanteloinen.
  Mistä tuohon kielet saisin,
  äänöset asetteleisin?"
  Läksi kieltä etsimähän.
  Astuvi ahoa myöten:
  istui immikkö aholla,
  nuori neitonen norolla.
  Ei se impi itkenynnä,
  ei varsin ilonnutkana;
  ilman lauloi itseksensä:
  lauloi iltansa kuluksi,
  sulhon toivossa tulevan,
  armahansa aikehessa.
  Vaka vanha Väinämöinen
  tuonne kengättä kepitti,
  ilman hampsi hattaratta.
  Sitte sinne tultuansa
  alkoi hapsia anella.
  Itse tuon sanoiksi virkki:
  "Anna, impi, hapsiasi,
  hieprukka, hivuksiasi
  kanteloisen kielosiksi,
  ääniksi ilon ikuisen!"
  Antoi impi hapsiansa,
  hienoja hivuksiansa;
  antoi hasta viisi, kuusi
  sekä seitsemän hivusta:
  siit' on kielet kantelessa,
  ääntimet iki-ilossa.
  Saip' on soitto valmihiksi.
  Siitä vanha Väinämöinen
  istuiksen alakivelle,
  paatiselle portahalle.
  Otti kantelon käsille,
  ilon itsensä lähemmä.
  Kären käänti taivahalle,
  ponnen polville tukesi:
  ääniä asettelevi,
  säveliä sääntelevi.
  Sai äänet asetetuksi,
  soittonsa sovitetuksi,
  niin käänti alakäsille,
  poikkipuolin polvillensa.
  Laski kynttä kymmenkunnan,
  viisi sormea viritti
  kielille kapahumahan,
  sävelille hyppimähän.
  Siinä vanha Väinämöinen
  kun on soitti kanteletta
  käsin pienin, hoikin sormin,
  peukaloin ulos kiverin,
  jopa virkki puu visainen,
  vesa lehti vieretteli,
  kukahti käkösen kulta,
  hivus impyen ilosi.
  Sormin soitti Väinämöinen,
  kielin kantelo kajasi:
  vuoret loukkui, paaet paukkui,
  kaikki kalliot tärähti,
  kivet laikkui lainehilla,
  somerot vesillä souti,
  petäjät piti iloa,
  kannot hyppi kankahilla.
  Kälykset Kalevan naiset,
  kesken kirjan neulomisen
  ne tuohon jokena juoksi,
  kaikki virtana vilisi,
  nuoret naiset naurusuulla,
  emännät ilolla mielin
  soitteloa kuulemahan,
  iloa imehtimähän.
  Mi oli miehiä lähellä,
  ne kaikki lakit käessä;
  mi oli akkoja lähellä,
  ne kaikki käsi posella.
  Tyttäret vesissä silmin,
  pojat maassa polvillansa
  kanteloista kuuntelivat,
  iloa imehtelivät.
  Sanoivat samalla suulla,
  yhen kielen kerkesivät:
  "Ei ole tuota ennen kuultu
  noin suloista soitantoa,
  sinä ilmoisna ikänä,
  kuuna kullan valkeana!"
  Kuuluvi sorea soitto,
  kuului kuutehen kylähän.
  Eik' ollut sitä otusta,
  ku ei tullut kuulemahan
  tuota soittoa suloista,
  kajahusta kanteloisen.
  Mi oli metsän eläintä,
  kyykistyivät kynsillehen
  kanteloista kuulemahan,
  iloa imehtimähän.
  Ilman linnut lentäväiset
  varvuille varustelihe,
  veen kalaset kaikenlaiset
  rantahan rakentelihe.
  Matosetki maanalaiset
  päälle mullan muuttelihe
  - käänteleivät, kuuntelevat
  tuota soittoa suloista,
  kantelen iki-iloa,
  Väinämöisen väännätystä.
  Siinä vanha Väinämöinen
  kyllä soitteli somasti,
  kajahutti kaunihisti.
  Soitti päivän, soitti toisen
  yhtehen rupeamahan,
  yhen aamun atriahan,
  yhen vyönsä vyötäntähän,
  yhen paitansa panohon.
  Kun hän soitteli kotona,
  huonehessa honkaisessa,
  niin katot kajahtelivat,
  permannot pemahtelivat;
  laet lauloi, ukset ulvoi,
  kaikki ikkunat iloitsi,
  kiukoa kivinen liikkui,
  patsas patvinen pajahti.
  Kun hän kulki kuusikossa,
  vaelti petäjikössä,
  kuusoset kumartelihe,
  männyt mäellä kääntelihe,
  käpöset keolle vieri,
  havut juurelle hajosi.
  Kun hän liikahti lehossa
  tahi astahti aholla,
  lehot leikkiä pitivät,
  ahot ainoista iloa,
  kukat kulkivat kutuhun,
  vesat nuoret notkahteli.

  Viidesviidettä runo

  Louhi, Pohjolan emäntä,
  sai sanoman korvihinsa
  Väinölän eleleväksi,
  Kalevalan kasvavaksi
  sammon saauilla muruilla,
  kirjokannen kappaleilla.
  Tuo tuota kovin kaehti.
  Itse aina arvelevi,
  minkä surman suorittaisi,
  kunka kuoleman kokisi
  tuolle Väinölän väelle,
  kansalle kalevalaisten.
  Ukkoa rukoelevi,
  Pauannetta palvoavi:
  "Oi Ukko, ylijumala!
  Kaataos Kalevan kansa
  rakehilla rautaisilla,
  neuloilla teräsnenillä!
  Tahikka tauilla tapata,
  surmoa suku katala,
  miehet pitkille pihoille,
  naiset läävän lattioille!"
  Tyttö oli Tuonelan sokea,
  Loviatar, vaimo vanha,
  pahin Tuonen tyttäriä,
  ilke'in manattaria,
  alku kaikille pahoille,
  tuhansille turmioille.
  Sill' oli muoto mustanlainen,
  iho inhon-karvallinen.
  Tuopa musta Tuonen tyttö,
  ulappalan umpisilmä,
  teki tielle vuotehensa,
  pahnansa pahalle maalle.
  Selin tuulehen makasi,
  kaltoin säähän karkeahan,
  perin viimahan viluhun,
  kohin päivänkoittehesen.
  Tuli suuri tuulen puuska,
  iästä iso vihuri,
  tuuli tuhman raskahaksi,
  kostutti kohulliseksi
  aholla vesattomalla,
  maalla mättähättömällä.
  Kantoi kohtua kovoa,
  vatsantäyttä vaikeata;
  kantoi kuuta kaksi, kolme,
  neljännenki, viiennenki,
  kuuta seitsemän, kaheksan,
  ympäri yheksän kuuta,
  vaimon vanha'an lukuhun
  kuuta puolen kymmenettä.
  Yheksännen kuun lopulla,
  kuun alulla kymmenennen
  kohtu kääntyvi kovaksi,
  painuvi pakolliseksi;
  eikä synny syntyminen,
  luovu luomaiset sikiöt.
  Siirrälti sijan aloa,
  paneutti toisen paikan.
  Meni portto poikimahan,
  tulen lautta lapsimahan
  kahen kallion välihin,
  viien vuoren viukelohon:
  eipä tuolla synty synny,
  luovu luomainen sikiö.
  Etsi synnytössijoa,
  vatsansa vajennusmaata
  heiluvilla hettehillä,
  läikkyvillä lähtehillä:
  ei siellä sijoa saanut,
  vajennusta vatsallensa.
  Synnytteli poikiansa,
  vajenteli vatsoansa
  kuohussa tulisen kosken,
  ve'en vankan vääntehessä,
  alla kolmen kosken koprun,
  alla äyrähän yheksän;
  vaan ei vielä synty synny,
  kehnon kohtu ei kevene.
  Alkoi itkeä iletys,
  parkua paha kuvatus.
  Ei tieä, mihin menisi,
  kunne kulkea pitäisi
  vatsansa vajentamahan,
  poikiansa poikimahan.
  Puhui pilvestä Jumala,
  lausui Luoja taivahalta:
  "Tuoll' on suolla kolmisoppi
  rannalla meryttä vasten,
  pimeässä Pohjolassa,
  sangassa Sariolassa.
  Mene sinne poikimahan,
  kohtusi keventämähän!
  Siellä silma tarvitahan,
  väkeäsi vuotetahan."
  Tuopa musta Tuonen tyttö,
  ilkeä Manalan impi,
  tuli Pohjolan tuville,
  Sariolan saunan maille
  latomahan lapsiansa,
  saamahan sikiöitänsä.
  Louhi, Pohjolan emäntä,
  Pohjan akka harvahammas,
  vei tuon saunahan saloa,
  kylin kylpyhuonehesen,
  kyläkunnan kuulematta,
  sanan saamatta kylähän.
  Lämmitti saloa saunan,
  rikenehen riuahutti;
  oluella ukset voiti,
  kasti kaljalla saranat,
  jottei ukset ulvonunna,
  saranat narahtanunna.
  Siitä tuon sanoiksi virkki,
  itse lausui, noin nimesi:
  "Kave eukko, luonnon tyttö,
  kave kultainen, korea,
  jok' olet vanhin vaimoloita,
  ensin emä itselöitä!
  Juokse polvesta merehen,
  vyö lapasta lainehesen,
  ota kiiskiltä kinoa,
  matehelta nuljaskata,
  jolla voiat luun lomia,
  sivelet sivuja myöten,
  päästät piian pintehistä,
  vaimon vatsanvääntehistä,
  tästä tuskasta kovasta,
  vatsantyöstä vaikeasta!
  "Kun ei tuosta kyllin liene,
  oi Ukko, ylijumala,
  tule tänne tarvittaissa,
  käy tänne kutsuttaessa!
  Tääll' on piika pintehessä,
  vaimo vatsanvääntehessä
  saunassa savun seassa,
  kylän kylpyhuonehessa.
  "Ota kultainen kurikka
  kätehesi oikeahan!
  Sillä haittoja hajota,
  pihtipuoliset porota,
  lukot Luojan lonkahuta,
  takasalvat poikki taita
  mennä suuren, mennä pienen,
  kulkea vähäväkisen!"
  Siinä tuo paha pahennus,
  Tuonen tyttö umpisilmä
  jopa vatsansa vajenti,
  latoi lapsensa vihaiset
  alla vaipan vaskikirjan,
  alla uutimen utuisen.
  Teki poikoa yheksän
  yhtenä kesäisnä yönä,
  yhen löylyn lyötävillä,
  yhen saunan saatavilla,
  yhestä vatsan väestä,
  kohuntäyestä kovasta.
  Nimitteli poikiansa,
  laaitteli lapsiansa,
  kuin kuki tekemiänsä,
  itse ilmi luomiansa:
  minkä pisti pistokseksi,
  kunka änkäsi ähyksi,
  minkä laati luuvaloksi,
  kunka riieksi risasi;
  minkä painoi paiseheksi,
  kunka ruohutti ruveksi,
  minkä syöjäksi sysäsi,
  kunka ruhtosi rutoksi.
  Jäi yksi nimittämättä,
  poika pahnan-pohjimmainen.
  Senpä sitte käski tuonne,
  työnti velhoiksi vesille,
  noi'iksi noroperille,
  katehiksi kaikin paikoin.
  Louhi, Pohjolan emäntä,
  muut on käski käyä tuonne
  nenähän utuisen niemen,
  päähän saaren terhenisen.
  Ärrytti äkäiset luomat,
  tavattomat tauit työnti
  vasten Väinölän väkeä,
  surmaksi su'un Kalevan.
  Pojat Väinölän potevi,
  läsivi Kalevan kansa
  tautia tavattomia,
  nimen tietämättömiä:
  alta lattiat lahovi,
  päältä peite märkänevi.
  Silloin vanha Väinämöinen,
  tietäjä iän-ikuinen,
  läksi päitä päästämähän,
  henkiä lunastamahan,
  läksi Tuonelle sotahan,
  kera tauin tappelohon.
  Saattoi saunan lämpimäksi,
  kivet löylyn lyötäväksi
  puuhu'illa puhtahilla,
  ve'en tuomilla haloilla.
  Vei on vettä verhossansa,
  kantoi vastat varjossansa,
  hauteli haluiset vastat,
  satalatvat lauhutteli.
  Löi siitä simaisen löylyn,
  mesilöylyn löyhäytti
  läpi kuumien kivien,
  palavojen paaterojen.
  Sanovi sanalla tuolla,
  lausui tuolla lausehella:
  "Tule nyt löylyhyn, Jumala,
  iso ilman, lämpimähän
  tekemähän terveyttä,
  rauhoa rakentamahan!
  Pyyhi pois pyhät kipunat,
  pyhät saastat sammuttele,
  lyötä maahan liika löyly,
  paha löyly pois lähetä,
  ettei polta poikiasi,
  turmele tekemiäsi!
  "Minkä vettä viskaelen
  noille kuumille kiville,
  se me'eksi muuttukohon,
  simaksi sirahtakohon!
  Juoskohon joki metinen,
  simalampi laikkukohon
  läpi kiukahan kivisen,
  läpi saunan sammalisen!
  "Ei nyt meitä syyttä syöä
  eikä tauitta tapeta,
  ei luvatta suuren Luojan,
  ilman surmatta Jumalan.
  Kenpä meitä syyttä söisi,
  suuhunsa omat sanansa,
  päähänsä pahat panonsa,
  ajatukset itsehensä!
  "Jos ei minussa miestä liene,
  urosta Ukon pojassa
  rikkehistä riisumahan,
  päättehistä päästämähän,
  onp' on itsessä Ukossa,
  joka pilviä pitävi,
  poutapilvessä asuvi,
  hattaroissa hallitsevi.
  "Oi Ukko, ylijumala,
  pilven-päällinen jumala!
  Tule tänne tarvittaissa,
  ajaite anottaessa
  nämä tuskat tuntemahan,
  hätäpäivät häätämähän,
  rikonnaiset riisumahan,
  puutunnaiset purkamahan!
  "Tuo mulle tulinen miekka,
  säkehinen säilä kanna,
  jolla ma pahat pitelen,
  ilkeät iki asetan,
  tuskat tuulen teitä myöten,
  kivut aavoillen ahoille!
  "Tuonne ma kipuja kiistän,
  tuonne tuskia manoan
  kivisihin kellarihin,
  rautaisihin raunioihin,
  kiviä kivistämähän,
  paasia pakottamahan.
  Ei kivi kipuja itke,
  paasi ei vaivoja valita,
  vaikka paljo pantahisi,
  määrättä mätettähisi.
  "Kiputyttö, Tuonen neiti,
  joka istut kipukivellä
  joen kolmen juoksevassa,
  veen kolmen jaka'imessa
  jauhaen kipukiveä,
  Kipuvuorta väännätellen!
  Käy kivut kereämähän
  kitahan kiven sinisen,
  tahi vieretä vetehen,
  syytäise meren syvähän,
  tuulen tuntumattomahan,
  päivän paistamattomahan!
  "Kun ei tuosta kyllin liene,
  Kivutar, hyvä emäntä,
  Vammatar, valio vaimo,
  tule kanssa, käy keralla
  tekemähän terveyttä,
  rauhoa rakentamahan!
  Tee kivut kivuttomaksi,
  vammat värjymättömäksi,
  jotta saisi sairas maata,
  huono huoletta levätä,
  tuskahinen tunnin olla,
  vikahinen vieretellä!
  "Ota kivut kippasehen,
  vaivat vaskivakkasehen,
  kivut tuonne vieäksesi,
  vammat vaivutellaksesi
  keskelle Kipumäkeä,
  Kipuvuoren kukkulata!
  Siellä keittäös kipuja
  pikkuisessa kattilassa,
  yhen sormen mentävässä,
  peukalon mahuttavassa!
  "Kivi on keskellä mäkeä,
  reikä keskellä kiveä,
  jok' on väätty vääntiällä,
  puhkaistu purasimella:
  siihen kivut kiskotahan,
  pahat vammat vallatahan,
  tuskat tuimat tungetahan,
  pakkopäivät painetahan
  öin yrittämättömiksi,
  päivin pääsemättömiksi."
  Siitä vanha Väinämöinen,
  tietäjä iän-ikuinen,
  vielä voiteli vikoja,
  noita vammoja valeli
  yheksillä voitehilla,
  kaheksilla katsehilla.
  Sanovi sanalla tuolla,
  lausui tuolla lausehella:
  "Oi Ukko, ylijumala,
  mies on vanha taivahinen!
  Iätä iästä pilvi,
  nosta lonka luotehesta,
  länkä lännestä lähetä!
  Sa'a mettä, sa'a vettä
  kipehille voitehiksi,
  vammoille valantehiksi!
  "En minä mitänä voine,
  kun ei Luojani luvanne.
  Avun Luoja antakohon,
  avun tuokohon Jumala
  minun silmin nähtyäni,
  käsin päällä käytyäni,
  suin sulin puheltuani,
  hengin henkäeltyäni!
  "Kuhun ei käteni käyne,
  käyköhön käet Jumalan;
  kuhun ei sormeni sopine,
  sopikohon Luojan sormet!
  Luojan on somemmat sormet,
  Luojan kämmenet käpeät.
  "Tule nyt, Luoja, loitsimahan,
  Jumala, puhelemahan,
  kaikkivalta, katsomahan!
  Tehkös yöllä terveheksi,
  päivällä imanteheksi,
  jottei tuska päällä tunnu,
  kipu keskeä kivistä,
  pakko ei syämehen paneite,
  jottei tunnu pikkuistana,
  vaivoa vähäistäkänä
  sinä ilmoisna ikänä,
  kuuna kullan valkeana!"
  Vaka vanha Väinämöinen,
  tietäjä iän-ikuinen,
  sillä riisui rikkehiä,
  purkaeli puuttehia.
  Poies poisti poikenluomat,
  paranti pahat panoset,
  päästi kansan kuolemasta,
  Kalevan katoamasta.

  Kuudesviidettä runo

  Sai sanoma Pohjolahan,
  tieto kylmähän kylähän
  Väinölän vironneheksi,
  Kalevalan pääsneheksi
  noista nostamavioista,
  tauista tavattomista.
  Louhi, Pohjolan emäntä,
  Pohjan akka harvahammas,
  tuo tuosta kovin pahastui.
  Sanan virkkoi, noin nimesi:
  "Vielä muistan muunki keinon,
  toki toisen tien osoan:
  nostan karhun kankahalta,
  korvesta koverakouran
  päälle Väinölän elojen,
  Kalevalan karjan päälle."
  Nosti karhun kankahalta,
  kontion kovilta mailta
  noille Väinölän ahoille,
  Kalevalan karjamaille.
  Vaka vanha Väinämöinen
  itse tuon sanoiksi virkki:
  "Veli, seppo Ilmarinen!
  Taos mulle uusi keihäs,
  tao keiho kolmisulka
  varren vaskisen keralla!
  Ois' otso otettavana,
  rahakarva kaattavana
  ruuniani ruhtomasta,
  tammojani tahtomasta,
  kaatamasta karjoani,
  lehmiä levittämästä."
  Seppo keihyen takovi,
  eikä pitkän, ei lyhyen,
  takoi keskilaaullisen:
  sen susi sulalla seisoi,
  kontio terän kohalla,
  hirvi hiihti suoverossa,
  varsa varrella samosi,
  peura potki ponnen päässä.
  Satoi siitä uutta lunta,
  hiukan hienoista vitiä,
  sykysyisen uuhen verran,
  verran talvisen jäniksen.
  Sanoi vanha Väinämöinen,
  itse virkki, noin nimesi:
  "Mieleni minun tekevi,
  mieli käyä Metsolassa
  metsän tyttöjen tykönä,
  sinipiikojen pihoilla.
  "Lähen miehistä metsälle,
  urohista ulkotöille.
  Ota, metsä, miehiksesi,
  urohiksesi, Tapio!
  Auta onni ottamahan,
  metsän kaunis kaatamahan!
  "Mielikki, metsän emäntä,
  Tellervo, Tapion vaimo!
  Kytke kiinni koiroasi,
  rakentele rakkiasi
  kuusamisehen kujahan,
  talahasen tammisehen!
  "Otsonen, metsän omena,
  mesikämmen källeröinen!
  Kun kuulet minun tulevan,
  miehen aimo astelevan,
  kytke kynnet karvoihisi,
  hampahat ikenihisi,
  ettei koske konsakana,
  liikuta lipeänänä!
  "Otsoseni, ainoiseni,
  mesikämmen, kaunoiseni!
  Lyöte maata mättähälle,
  kaunihille kalliolle,
  hongat päällä huojumassa,
  kuuset päällä kuulumassa!
  Siinä, otso, pyörteleite,
  mesikämmen, käänteleite,
  kuni pyy pesänsä päällä,
  hanhi hautomaisillansa!"
  Siinä vanha Väinämöinen
  kuuli koiran haukkuvaksi,
  penun julki juttavaksi
  pikkusilmäisen pihalla,
  tasakärsän tanhu'illa.
  Sanan virkkoi, noin nimesi:
  "Luulin kukkuvan käkösen,
  lempilinnun laulelevan;
  ei käki kukahakana,
  lempilintu laulakana:
  tääll' on koirani komehin,
  otukseni oivallisin
  otsosen tuvan ovella,
  miehen kaunon kartanolla!"
  Vaka vanha Väinämöinen
  siinä otsosen tapasi;
  säteriset sängyt kaati,
  sijat kultaiset kumosi.
  Sanovi sanalla tuolla,
  lausui tuolla lausehella:
  "Ole kiitetty, Jumala,
  ylistetty, Luoja yksin,
  kun annoit otson osaksi,
  salon kullan saalihiksi!"
  Katselevi kultoansa.
  Sanan virkkoi, noin nimesi:
  "Otsoseni, ainoiseni,
  mesikämmen, kaunoiseni!
  Elä suutu suottakana!
  En minä sinua kaannut:
  itse vierit vempeleltä,
  hairahit havun selältä,
  puhki puiset kaatiosi,
  halki haljakan havuisen.
  Sykysyiset säät lipeät,
  päivät pilviset pimeät.
  "Metsän kultainen käkönen,
  kaunis karva röyhetyinen!
  Heitä nyt kylmille kotosi,
  asuinmaasi autiaksi,
  koivunoksainen kotosi,
  vasunvarpainen majasi!
  Lähe, kuulu, kulkemahan,
  metsän auvo, astumahan,
  käymähän, käpeäkenkä,
  sinisukka, sipsomahan
  näiltä pieniltä pihoilta,
  kape'ilta käytäviltä
  urohoisehen väkehen,
  miehisehen joukkiohon!
  Ei siellä pahoin pi'etä,
  ei eletä kehnon lailla:
  sima siellä syötetähän,
  mesi nuori juotetahan
  tulevalle vierahalle,
  saavalle käkeävälle.
  "Lähe nyt tästä kuin lähetki,
  tästä pienestä pesästä
  alle kuulun kurkihirren,
  alle kaunihin katoksen!
  Niin sä luikkaos lumella,
  kuni lumme lammin päällä,
  niin sä haihaos havulla,
  kuni oksalla orava!"
  Siitä vanha Väinämöinen,
  laulaja iän-ikuinen,
  astui soitellen ahoja,
  kajahellen kankahia
  kera kuulun vierahansa,
  kanssa karvalallusensa.
  Jo soitto tupahan kuului,
  alle kattojen kajahus.
  Virkahti väki tuvassa,
  kansa kaunis vieretteli:
  "Kuulkottes tätä kumua,
  salon soittajan sanoja,
  käpylinnun kälkytystä,
  metsän piian pillin ääntä!"
  Vaka vanha Väinämöinen
  itse ennätti pihalle.
  Vierähti väki tuvasta,
  kansa kaunis lausutteli:
  "Joko on kulta kulkemassa,
  hopea vaeltamassa,
  rahan armas astumassa,
  tenka tietä poimimassa?
  Mesijänkö metsä antoi,
  ilveksen salon isäntä,
  koska laulaen tulette,
  hyreksien hiihtelette?"
  Vaka vanha Väinämöinen
  tuossa tuon sanoiksi virkki:
  "Sanomiks' on saukko saatu,
  virsiksi Jumalan vilja;
  sillä laulaen tulemme,
  hyreksien hiihtelemme.
  "Eikä saukko ollekana,
  eikä saukko eikä ilves:
  itse on kuulu kulkemassa,
  salon auvo astumassa,
  mies vanha vaeltamassa,
  verkanuttu vieremässä.
  Kun lie suotu vierahamme,
  ovet auki paiskatkatte,
  vaan kun lie vihattu vieras,
  kiinni lyökätte lujahan!"
  Väki vastaten sanovi,
  kansa kaunis vieretteli:
  "Terve, otso, tultuasi,
  mesikämmen, käytyäsi
  näille pestyille pihoille,
  kaunoisille kartanoille!
  "Tuota toivoin tuon ikäni,
  katsoin kaiken kasvinaian
  soivaksi Tapion torven,
  metsän pillin piukovaksi,
  kulkevaksi metsän kullan,
  saavaksi salon hopean
  näille pienille pihoille,
  kape'ille käytäville.
  "Toivoin kuin hyveä vuotta,
  katsoin kuin kesän tuloa,
  niinkuin suksi uutta lunta,
  lyly liukasta lipua,
  neiti nuorta sulhokaista,
  punaposki puolisoa.
  "Illat istuin ikkunoissa,
  aamut aitan portahilla,
  veräjillä viikkokauet,
  kuukauet kujaisten suussa,
  talvikauet tanhu'illa.
  Lumet seisoin tanteriksi,
  tanteret suliksi maiksi,
  sulat maat somerikoiksi,
  somerikot hiesukoiksi,
  hiesukot vihottaviksi.
  Ajattelin aamut kaiket,
  päivät päässäni pitelin,
  missä viikon otso viipyi,
  salon armas aikaeli,
  oisiko Virohon viernyt,
  maasta Suomen sorkehtinut."
  Siitä vanha Väinämöinen
  itse tuon sanoiksi virkki:
  "Minne vienen vierahani,
  kulettanen kultaiseni?
  Tokko laittanen latohon,
  pannen pahnahuonehesen?"
  Väki vastaten sanovi,
  kansa kaunis vieretteli:
  "Tuonne vienet vierahamme,
  kulettanet kultaisemme
  alle kuulun kurkihirren,
  alle kaunihin katoksen.
  Siell' on syömät suoriteltu,
  juomaneuvot jou'uteltu,
  kaikki sillat siivottuna,
  lakaistuna lattiaiset;
  kaikki vaimot vaatehtinna
  pukemihin puhtahisin,
  sore'ihin pääsomihin,
  valke'ihin vaattehisin."
  Siitä vanha Väinämöinen
  itse virkki, noin nimesi:
  "Otsoseni, lintuseni,
  mesikämmen, kääröseni!
  Viel' on maata käyäksesi,
  kangasta kavutaksesi.
  "Lähes nyt, kulta, kulkemahan,
  armas, maata astumahan,
  mustasukka, muikumahan,
  verkahousu, vieremähän,
  käymähän tiaisen teitä,
  varpusen vaeltamia
  alle viien viilohirren,
  alle kuuen kurkiaisen!
  "Varo'otte, vaimo raukat,
  ettei karja kammastuisi,
  pieni vilja pillastuisi,
  vikoisi emännän vilja
  tullessa otson tuville,
  karvaturvan tunkeitessa!
  "Pois on, pojat, porstuasta,
  piiat, pihtipuolisista
  uron tullessa tupahan,
  astuessa aimo miehen!
  "Metsän otsonen, omena,
  metsän kaunis källeröinen!
  Ellös piikoja pelätkö,
  kassapäitä kammastelko
  eläkä vaimoja varoa,
  sure sylttysukkaisia!
  Mi on akkoja tuvassa,
  ne on kaikki karsinahan
  miehen tullessa tupahan,
  astuessa aika poian!"
  Sanoi vanha Väinämöinen:
  "Terve tänneki, Jumala,
  alle kuulun kurkiaisen,
  alle kaunihin katoksen!
  Mihin nyt heitän hempuseni,
  lasken karvalalluseni?"
  Väki vastahan sanovi:
  "Terve, terve tultuasi!
  Tuohon liitä lintusesi,
  kulettele kultaisesi
  petäjäisen pienan päähän,
  rautaisen rahin nenähän
  turkin tunnusteltavaksi,
  karvojen katseltavaksi!
  "Elä, otso, tuosta huoli
  eläkä pane pahaksi,
  jos tulevi turkin tunti,
  karvojen katsanto-aika!
  Ei tuhota turkkiasi,
  karvojasi ei katsota
  herjojen hetalehiksi,
  vaivaisien vaattehiksi."
  Siitä vanha Väinämöinen
  otatti otsolta turkin,
  pani aitan parven päähän;
  lihat liitti kattilahan,
  kuparihin kullattuhun,
  vaskipohjahan patahan.
  Jo oli pa'at tulella,
  vaskilaiat valkealla,
  täpittynä, täytettynä
  liioilla lihamuruilla;
  suolat saatettu sekahan,
  jotk' oli tuotu tuonnempata,
  saatu suolat Saksanmaalta,
  Vienan pääliltä vesiltä,
  souttu Suolasalmen kautta,
  laivan päältä laskettuna.
  Kun oli keitto keitettynä,
  saatu kattilat tulelta,
  jopa saalis saatettihin,
  käpylintu käytettihin
  päähän pitkän pintapöyän
  kultaisihin kuppiloihin
  simoa sirettämähän,
  olosia ottamahan.
  Petäjäst' oli pöytä tehty,
  va'it vaskesta valettu,
  lusikkaiset hopeasta,
  veitset kullasta kuvattu.
  Kupit kaikki kukkusilla,
  va'it varpelaitasilla
  metsän mieliantehia,
  salon kullan saalihia.
  Siinä vanha Väinämöinen
  itse tuon sanoiksi virkki:
  "Kummun ukko kultarinta,
  Tapion talon isäntä,
  Metsolan metinen vaimo,
  metsän ehtoisa emäntä,
  mies puhas, Tapion poika,
  mies puhas, punakypärä,
  Tellervo, Tapion neiti,
  kanssa muu Tapion kansa!
  Tule nyt häihin härkösesi,
  pitkävillasi pitoihin!
  Nyt on kyllin kystä syöä,
  kyllin syöä, kyllin juoa,
  kyllin itsensä piteä,
  kyllin antoa kylälle."
  Väki tuossa noin sanovi,
  kansa kaunis vieretteli:
  "Miss' on otso syntynynnä,
  rahankarva kasvanunna?
  Tokko tuo olilla syntyi,
  kasvoi saunan karsinassa?"
  Silloin vanha Väinämöinen
  itse tuon sanoiksi virkki:
  "Ei otso olilla synny
  eikä riihiruumenilla!
  Tuoll' on otso synnytelty,
  mesikämmen käännytelty
  luona kuun, malossa päivän,
  otavaisen olkapäillä,
  ilman impien tykönä,
  luona luonnon tyttärien.
  "Astui impi ilman äärtä,
  neiti taivahan napoa,
  kävi pilven piirtä myöten,
  taivahan rajoa myöten
  sukassa sinertävässä,
  kirjavassa kaplukassa,
  villavakkanen käessä,
  karvakoppa kainalossa.
  Viskoi villan pään vesille,
  laski karvan lainehille.
  Tuota tuuli tuuitteli,
  ilma lieto liikutteli,
  ve'en henki heilutteli,
  aalto rannalle ajeli,
  rannalle salon simaisen,
  nenähän metisen niemen.
  "Mielikki, metsän emäntä,
  Tapiolan tarkka vaimo,
  koppoi kuontalon vesiltä,
  villat hienot lainehilta.
  "Siitä liitti liukkahasti,
  kapaloitsi kaunihisti
  vaahterisehen vasuhun,
  kaunoisehen kätkyehen.
  Nostatti kapalonuorat,
  vitjat kultaiset kuletti
  oksalle olovimmalle,
  lehvälle leve'immälle.
  "Tuuitteli tuttuansa,
  liekutteli lempeänsä
  alla kuusen kukkalatvan,
  alla penseän petäjän.
  Siinä otsosen sukesi,
  jalokarvan kasvatteli
  vieressä metisen viian,
  simaisen salon sisässä.
  "Kasvoi otso kaunihiksi,
  yleni ylen ehoksi:
  lyhyt jalka, lysmä polvi,
  tasakärsä talleroinen,
  pää levyt, nenä nykerä,
  karva kaunis röyhetyinen.
  Ei ollut vielä hampahia
  eikä kynsiä kyhätty.
  "Mielikki, metsän emäntä,
  itse tuon sanoiksi virkki:
  'Kyheäisin kynnet tuolle,
  kanssa hampahat hakisin,
  kun tuo ei vioille saisi,
  painuisi pahoille töille.'
  "Niin otso valansa vannoi
  polvilla metsän emännän,
  eessä julkisen Jumalan,
  alla kasvon kaikkivallan,
  ei tehäksensä pahoa,
  ruveta rumille töille.
  "Mielikki, metsän emäntä,
  Tapiolan tarkka vaimo,
  läksi hammasta hakuhun,
  kynsiä kyselemähän
  pihlajilta piuke'ilta,
  katajilta karke'ilta,
  jukaisilta juurikoilta,
  kesunkannoilta kovilta:
  eipä sieltä kynttä saanut
  eikä hammasta tavannut.
  "Honka kasvoi kankahalla,
  kuusi kummulla yleni,
  hongassa hopeaoksa,
  kultaoksa kuusosessa:
  ne kapo käsin tavoitti,
  niistä kynsiä kyhäsi,
  niitä liitti leukaluuhun,
  ikenihin istutteli.
  "Siitä laski lallokkinsa,
  ulos lempensä lähetti;
  pani suota soutamahan,
  viitoa vitaisemahan,
  ahoviertä astumahan,
  kangasta kapuamahan.
  Käski käyä kaunihisti,
  soreasti sorkutella,
  elellä ajat iloiset,
  kulutella kuulut päivät
  suon selillä, maan navoilla,
  kisakangasten perillä,
  käyä kengättä kesällä,
  sykysyllä syylingittä;
  asua ajat pahemmat,
  talvikylmät kyhmästellä
  tuomisen tuvan sisässä,
  havulinnan liepehellä,
  kengällä korean kuusen,
  katajikon kainalossa,
  alla viien villavaipan,
  alla kaapuan kaheksan.
  "Sieltä sain nyt saalihini,
  ehätin tämän eräni."
  Väki nuori noin sanovi,
  väki vanha virkkelevi:
  "Mitä tehen metsä mieltyi,
  metsä mieltyi, korpi kostui,
  ihastui salon isäntä,
  taipui ainoinen Tapio,
  jotta antoi ainokkinsa,
  menetti mesikkisensä?
  Oliko keihon keksimistä
  eli nuolen noutamista?"
  Vaka vanha Väinämöinen
  itse tuon sanoiksi virkki:
  "Hyvin meihin metsä mieltyi,
  metsä mieltyi, korpi kostui,
  ihastui salon isäntä,
  taipui ainoinen Tapio.
  "Mielikki, metsän emäntä,
  Tellervo, Tapion neiti,
  metsän neiti muoto kaunis,
  metsän piika pikkarainen,
  läksi tietä neuvomahan,
  rastia rakentamahan,
  tien vieriä viittomahan,
  matkoa opastamahan.
  Veisti pilkat pitkin puita,
  rastit vaaroihin rakenti
  jalon otsosen oville,
  rahasaaren rantehille.
  "Sitte sinne tultuani,
  perillen osattuani
  ei ollut keihon keksimistä,
  ampuen ajelemista:
  itse vieri vempeleltä,
  horjahti havun selältä;
  risut rikkoi rintapäänsä,
  varvut vatsansa hajotti."
  Siitä tuon sanoiksi virkki,
  itse lausui, noin nimesi:
  "Otsoseni, ainoiseni,
  lintuseni, lempiseni!
  Päästä nyt tänne pääripasi,
  pujota puraisimesi,
  heitä harvat hampahasi,
  liitä leukasi leveät!
  Eläkä pane pahaksi,
  jos meille mikä tulisi,
  luien luske, päien pauke,
  kova hammasten kolina!
  "Jo otan nenän otsolta
  nenän entisen avuksi;
  en ota osattomaksi
  enkä aivan ainoaksi.
  "Otan ma otsolta korvan
  korvan entisen avuksi;
  en ota osattomaksi
  enkä aivan ainoaksi.
  "Otan ma otsolta silmän
  silmän entisen avuksi;
  en ota osattomaksi
  enkä aivan ainoaksi.
  "Otan ma otsan otsolta
  otsan entisen avuksi;
  en ota osattomaksi
  enkä aivan ainoaksi.
  "Otan ma otsolta turvan
  turvan entisen avuksi;
  en ota osattomaksi
  enkä aivan ainoaksi.
  "Otan ma otsolta kielen
  kielen entisen avuksi;
  en ota osattomaksi
  enkä aivan ainoaksi.
  "Sen nyt mieheksi sanoisin,
  urohoksi arvoaisin,
  joka umpiluut lukisi,
  saisi sarjahampahuiset
  leuasta teräksisestä
  rusamilla rautaisilla."
  Eipä toista tullutkana,
  ei ollut urosta tuota.
  Itse umpiluut lukevi,
  sarjahampahat sanovi
  alla luisten polviensa,
  rautaisten rusamiensa.
  Otti hampahat otsolta.
  Sanan virkkoi, noin nimesi:
  "Metsän otsonen, omena,
  metsän kaunis källeröinen!
  Nyt on matka käyäksesi,
  retki reiahellaksesi
  tästä pienestä pesästä,
  matalaisesta majasta
  korkeampahan kotihin,
  avarampahan asuhun.
  "Lähe nyt, kulta, kulkemahan,
  rahan armas, astumahan,
  sivutse sikojen teistä,
  poikki porsasten poluista
  vasten varvikkomäkeä,
  kohti vuorta korkeata
  petäjähän penseähän,
  honkahan havusatahan!
  Hyvä siin' on ollaksesi,
  armas aikaellaksesi
  - kuuluvilla karjan kellon,
  luona tiukujen tirinän."
  Vaka vanha Väinämöinen
  jo tuli kotihin tuolta.
  Väki nuori noin sanovi,
  kansa kaunis lausutteli:
  "Minne saatit saalihisi,
  kunne ennätit eräsi?
  Lienet jäälle jättänynnä,
  uhkuhun upottanunna,
  suomutihin sortanunna,
  kaivanunna kankahasen."
  Vaka vanha Väinämöinen
  sanan virkkoi, noin nimesi:
  "Enpä jäälle jättänynnä,
  uhkuhun upottanunna:
  siinä koirat siirteleisi,
  linnut liiat peitteleisi;
  enkä suohon sortanunna,
  kaivanunna kankahasen:
  siinä toukat turmeleisi,
  söisi mustat muurahaiset.
  "Tuonne saatin saalihini,
  ehätin erän vähäni
  kultakunnahan kukulle,
  vaskiharjun hartioille.
  Panin puuhun puhtahasen,
  honkahan havusatahan,
  oksalle olovimmalle,
  lehvälle leve'immälle
  iloksi inehmisille,
  kunnioiksi kulkijoille.
  "Ikenin panin itähän,
  silmin loin on luotehesen.
  Enkä aivan latvasehen:
  oisin luonut latvasehen,
  siinä tuuli turmeleisi,
  ahava pahoin panisi;
  enkä pannut maavarahan:
  oisin pannut maavarahan,
  siat siinä siirteleisi,
  alakärsät käänteleisi."
  Siitä vanha Väinämöinen
  laikahtihe laulamahan
  illan kuulun kunniaksi,
  päivän päätyvän iloksi.
  Sanoi vanha Väinämöinen,
  itse lausui, noin nimesi:
  "Piä nyt, pihti, valkeata,
  jotta lauloa näkisin!
  Lauloa luku tulevi,
  suuni soia tahtelevi."
  Siinä lauloi jotta soitti,
  pitkin iltoa iloitsi.
  Lausui laulunsa lopulla,
  itse virkki viimeiseksi:
  "Anna toisteki, Jumala,
  vastaki, vakainen Luoja,
  näin näissä ilottavaksi,
  toiste toimiteltavaksi,
  näissä häissä pyylypoian,
  pitkävillaisen pioissa!
  "Anna ainaki, Jumala,
  toisteki, totinen Luoja,
  rastia rakettaviksi,
  puita pilkoteltaviksi
  urohoisessa väessä,
  miehisessä joukkiossa!
  "Anna ainaki, Jumala,
  toisteki, totinen Luoja,
  soivaksi Tapion torven,
  metsän pillin piukovaksi
  näillä pienillä pihoilla,
  kape'illa kartanoilla!
  Päivät soisin soitettavan,
  illat tehtävän iloa
  näillä mailla, mantereilla,
  Suomen suurilla tiloilla,
  nuorisossa nousevassa,
  kansassa kasuavassa."

  Seitsemäsviidettä runo

  Vaka vanha Väinämöinen
  kauan soitti kanteletta,
  sekä soitti jotta lauloi,
  jotta ilmankin iloitsi.
  Soitto kuului kuun tupihin,
  ilo päivän ikkunoille.
  Kuu tuvastahan tulevi,
  astui koivun konkelolle,
  päivä päätyi linnastansa,
  loihe latvahan petäjän
  kanteletta kuulemahan,
  iloa imehtimähän.
  Louhi, Pohjolan emäntä,
  Pohjan akka harvahammas,
  siitä päivän kiinni saapi,
  kuuhuen käsin tavoitti,
  kuun on koivun konkelolta,
  päivän latvasta petäjän.
  Ne kohta kotihin saattoi,
  pimeähän Pohjolahan.
  Kätki kuun kumottamasta
  kirjarintahan kivehen,
  lauloi päivän paistamasta
  vuorehen teräksisehen.
  Itse tuossa noin saneli:
  "Ellös täältä ilman pääskö,
  nousko, kuu, kumottamahan,
  pääskö, päivä, paistamahan,
  kun en käyne päästämähän,
  itse tulle noutamahan
  yheksän orihin kanssa,
  yhen tamman kantamalla!"
  Kun oli kuun kulettanunna
  sekä päivän saattanunna
  Pohjolan kivimäkehen,
  rautaisehen kalliohon,
  jopa valkean varasti,
  tulen Väinölän tuvilta:
  sai tuvat tulettomaksi,
  pirtit valkeattomaksi.
  Jo oli yö alinomainen,
  pitkä, pilkkoisen pimeä.
  Oli yö Kalevalassa,
  noilla Väinölän tuvilla
  sekä tuolla taivahassa,
  Ukon ilman istuimilla.
  Tukela on tuletta olla,
  vaiva suuri valkeatta,
  ikävä inehmisien,
  ikävä itsen Ukonki.
  Tuo Ukko, ylijumala,
  itse ilman suuri luoja,
  alkoi tuota ouostella.
  Arvelee, ajattelevi,
  mikä kumma kuun e'essä,
  mikä terhen päivän tiessä,
  kun ei kuu kumotakana
  eikä päivä paistakana.
  Astui pilven äärtä myöten,
  taivahan rajoa myöten
  sukassa sinertävässä,
  kirjavassa kaplukassa;
  kävi kuuta etsimähän,
  päiveä tapoamahan:
  eipä kuuta löyäkänä,
  päiveä tapoakana.
  Tulta iski ilman Ukko,
  valahutti valkeata
  miekalla tuliterällä,
  säilällä säkenevällä;
  iski tulta kyntehensä,
  järskytti jäsenehensä
  ylähällä taivosessa,
  tähtitarhojen tasalla.
  Saipa tulta iskemällä.
  Kätkevi tulikipunan
  kultaisehen kukkarohon,
  hope'isehen kehä'än.
  Antoi neien tuuitella,
  ilman immen vaapotella
  kuun uuen kuvoamaksi,
  uuen auringon aluksi.
  Neiti pitkän pilven päällä,
  impi ilman partahalla
  tuota tulta tuuitteli,
  valkeaista vaapotteli
  kultaisessa kätkyessä,
  hihnoissa hope'isissa.
  Hope'iset orret notkui,
  kätkyt kultainen kulisi,
  pilvet liikkui, taivot naukui,
  taivon kannet kallistihe
  tulta tuuiteltaessa,
  valkeaista vaapottaissa.
  Impi tulta tuuitteli,
  vaapotteli valkeaista,
  tulta sormilla somitti,
  käsin vaali valkeaista:
  tuli tuhmalta putosi,
  valkea varattomalta,
  kätösiltä kääntelijän,
  sormilta somittelijan.
  Taivas reikihin repesi,
  ilma kaikki ikkunoihin.
  Kirposi tulikipuna,
  suikahti punasoronen,
  läpi läikkyi taivosista,
  puhki pilvistä pirisi,
  läpi taivahan yheksän,
  halki kuuen kirjokannen.
  Sanoi vanha Väinämöinen:
  "Veli, seppo Ilmarinen!
  Lähtekämme katsomahan,
  saakamme opastumahan,
  mikä tuo tuli tulonen,
  outo valkea valahti
  yläisistä taivosista
  alaisihin maaemihin,
  jos olisi kuun kehänen
  eli päivän pyöryläinen!"
  Läksivät urosta kaksi.
  Astuivat, ajattelivat,
  miten tuonne tullaksensa
  ja kuten osataksensa
  tulen siirtymäsijoille,
  valkean valantomaille.
  Joki joutuvi etehen,
  melkeän meren tapainen.
  Siinä vanha Väinämöinen
  alkoi veisteä venettä,
  alla korven kolkutella.
  Toinen seppo Ilmarinen
  laati kuusesta meloja,
  petäjästä järkäleitä.
  Sai venonen valmihiksi
  hankoinensa, airoinensa;
  niin veivät venon vesille.
  Soutelevat, joutelevat
  ympäri Nevan jokea,
  Nevan nientä kiertelevät.
  Ilmatar, ihana impi,
  vanhin luonnon tyttäristä,
  tuopa vastahan tulevi
  puhutellen, lausutellen:
  "Mitä miehiä olette,
  kuinka teitä kutsutahan?"
  Sanoi vanha Väinämöinen:
  "Merimiehiä olemme,
  minä vanha Väinämöinen,
  toinen seppo Ilmarinen.
  Vaan sano oma sukusi,
  kuin sinua kutsutahan!"
  Vaimo tuon sanoiksi virkki:
  "Minä olen vanhin vaimoksia,
  vanhin ilman impilöitä,
  ensin emä itselöitä,
  joll' on vihki viien vaimon,
  muoto kuuen morsiamen.
  Minne te menette, miehet,
  kunne läksitte, urohot?"
  Sanoi vanha Väinämöinen,
  itse virkki, noin nimesi:
  "Tukehtui tulonen meiltä,
  vaipui meiltä valkeainen.
  Viikon on tuletta oltu,
  pime'issä piileskelty.
  Nyt on meillä mielessämme
  mennä tulta tietämähän,
  jok' on tullut taivahasta,
  päältä pilvien pu'onnut."
  Vaimo tuon sanoiksi virkki,
  itse lausui, noin nimesi:
  "Tuli on tuima tie'ettävä,
  valkeainen vaaittava.
  Jo teki tuli tekoset,
  valkea vahingot laati!
  Tuikahti tulikipuna,
  putosi punakeränen
  Luojan luomilta tiloilta,
  Ukon ilman iskemiltä
  läpi taivahan tasaisen,
  halki tuon ihalan ilman,
  puhki reppänän retuisen,
  kautta kuivan kurkihirren
  Tuurin uutehen tupahan,
  Palvoisen laettomahan.
  "Sitte sinne tultuansa
  Tuurin uutehen tupahan
  panihe pahoille töille,
  löihe töille törke'ille:
  rikkoi rinnat tyttäriltä,
  neitosilta nännit näppi,
  turmeli pojalta polvet,
  isännältä parran poltti.
  "Äiti lastansa imetti
  kätkyessä vaivaisessa.
  Tuohon tultua tulonen
  jo teki pahinta työtä:
  poltti lapsen kätkyestä,
  poltti paarmahat emolta.
  Se lapsi meni Manalle,
  toki poika Tuonelahan,
  ku oli luotu kuolemahan,
  katsottu katoamahan
  tuskissa tulen punaisen,
  vaike'issa valkeaisen.
  "Niin emo enemmän tiesi,
  ei emo Manalle mennyt;
  se tunsi tulen manata,
  valkeaisen vaivutella
  läpi pienen neulansilmän,
  halki kirvehen hamaran,
  puhki kuuman tuuran putken,
  pitkin pellon pientaretta."
  Vaka vanha Väinämöinen
  itse ennätti kysyä:
  "Kunne tulet tuosta läksi,
  kunne kiiähti kipunat
  Tuurin pellon pientarelta?
  Metsällenkö vai merelle?"
  Vaimo vastaten sanovi,
  itse virkki, noin nimesi:
  "Tuli tuosta mennessänsä,
  valkeainen vierressänsä
  ensin poltti paljo maita,
  paljo maita, paljo soita;
  viimein vierähti vetehen,
  aaltoihin Aluen järven:
  se oli syttyä tulehen,
  säkehinä säihkyellä.
  "Kolmasti kesäisnä yönä,
  yheksästi syksy-yönä,
  kuohui kuusien tasalle,
  ärjyi päälle äyrähien
  tuon tuiman tulen käsissä,
  varin valkean väessä.
  "Kuohui kuiville kalansa,
  arinoille ahvenensa.
  Kalat tuossa katselevat,
  ahvenet ajattelevat,
  miten olla, kuin eleä:
  ahven itki aittojansa,
  kalat kartanoisiansa,
  kiiski linnoa kivistä.
  "Läksi ahven kyrmyniska,
  tavoitti tulisoroista:
  eipä ahven saanutkana.
  Niin meni sinervä siika:
  se nieli tulisorosen,
  vajotteli valkeaisen.
  "Jo vettyi Aluen järvi,
  pääsi päältä äyrästensä
  sijallensa entiselle
  yhtenä kesäisnä yönä.
  "Oli aikoa vähäisen:
  tuli tuska nielijälle,
  vaikea vajottajalle,
  pakko paljo syönehelle.
  "Uiskenteli, kuiskenteli.
  Uipi päivän, uipi toisen
  siikasaarien sivuja,
  lohiluotojen lomia,
  tuhannen nenätse niemen,
  sa'an saaren kainalotse.
  Joka niemi neuvon pisti,
  joka saari sai sanoman:
  'Ei ole vienossa ve'essä,
  Aluessa ankehessa
  kalan kurjan nielijätä,
  katalan kaottajata
  näissä tuskissa tulosen,
  vaivannoissa valkeaisen.'
  "Niin kuuli kulea kuuja,
  nieli tuon sinervän siian.
  Oli aikoa vähäisen:
  tuli tuska nielijälle,
  vaikea vajottajalle,
  pakko paljo syönehelle.
  "Uiskenteli, kuiskenteli.
  Uipi päivän, uipi toisen
  lohiluotojen lomia,
  kalahauin kartanoita,
  tuhannen nenitse niemen,
  sa'an saaren kainaloitse.
  Joka niemi neuvon pisti,
  joka saari sai sanoman:
  'Ei ole vienossa ve'essä,
  Aluessa ankehessa
  kalan kurjan appajata,
  katalan kaottajata
  tuskissa tulen palavan,
  vaivannoissa valkeaisen.'
  "Niin tuli halea hauki,
  nieli tuon kulean kuujan.
  Oli aikoa vähäisen:
  tuli tuska nielijälle,
  vaikea vajottajalle,
  pakko paljo syönehelle.
  "Uiskenteli, kuiskenteli.
  Uipi päivän, uipi toisen
  lokkiluotojen lomitse,
  kajavan kivikaritse,
  tuhannen nenätse niemen,
  sa'an saaren kainalotse.
  Joka niemi neuvon pisti,
  joka saari sai sanoman:
  'Ei ole vienossa ve'essä,
  Aluessa ankehessa
  kalan kurjan nielijätä,
  katalan kaottajata
  tuskissa tulen palavan,
  vaivannoissa valkeaisen.'"
  Vaka vanha Väinämöinen,
  toinen seppo Ilmarinen
  nuotan niinisen kutovi,
  katajaisen kaikuttavi;
  sen painoi pajuvesillä,
  raian kuorilla rakenti.
  Vaka vanha Väinämöinen
  työnti naiset nuottaselle.
  Läksi naiset nuottaselle,
  sisarekset silpomahan.
  Soutelevat, luitelevat
  niemi nientä, saari saarta,
  lohiluotojen lomatse,
  siikasaarien sivutse
  ruskeahan ruoikkohon,
  kaunihisen kaislikkohon.
  Pyritähän, pyyetähän,
  ve'etähän, vellotahan
  - nurin nuotta potketahan,
  väärin veetähän apaja:
  ei saa'a sitä kaloa,
  kuta kilvoin pyyetähän.
  Veljekset vesille läksi,
  miehet nuotalle menevät.
  Pohetahan, potketahan,
  ve'etähän, vennotahan
  lahen suita, luo'on päitä,
  Kalevan kivikaria:
  ei saa'a kaloa tuota,
  mitä tarkoin tarvittihin.
  Tullut ei halea hauki
  vienoilta lahen vesiltä
  eikä suurelta selältä:
  kalat pienet, verkot harvat.
  Jo tuossa kalat valitti,
  hauki hauille sanovi,
  kysyi siika säynähältä,
  lohi toiselta lohelta:
  "Joko kuoli kuulut miehet,
  katosi Kalevan poiat,
  liinanuotan nuikuttajat,
  lankapaulan laaittajat,
  suuren tarpoimen talujat,
  pitkän varren vaikuttajat?"
  Kuuli vanha Väinämöinen.
  Itse tuon sanoiksi virkki:
  "Ei ole kuollehet urohot,
  kaatunut Kalevan kansa.
  Yksi kuoli, kaksi syntyi,
  joill' on tarpoimet paremmat,
  varret vaaksoa pitemmät,
  nuotat kahta kauheammat."

  Kahdeksasviidettä runo

  Vaka vanha Väinämöinen,
  tietäjä iän-ikuinen,
  tuosta tuumille tulevi,
  ajeleiksen arveloille
  nuotan liinaisen kutoa,
  satahisen saautella.
  Jopa tuon sanoiksi virkki,
  itse lausui, noin nimesi:
  "Onko liinan kylväjätä,
  kylväjätä, kyntäjätä,
  verkko valmistellakseni,
  satasilmä saa'akseni
  kalan kurjan tappajaksi,
  katalan kaottajaksi?"
  Löytähän vähäisen maata,
  paikkoa palamatointa
  suurimmalla suon selällä,
  kahen kantosen lomassa.
  Kannon juuri kaivetahan:
  sieltä löytyi liinan siemen
  Tuonen toukan kätköksestä,
  maan maon varustamista.
  Olipa tuhkia läjänen,
  koko kuivia poroja
  purren puisen polttamilta,
  venehen kyettämiltä.
  Siihen liina kylvettihin,
  kypenihin kynnettihin,
  rannallen Aluen järven,
  peltohon saviperähän.
  Siitä silloin taimi nousi,
  pensi pellavas peritöin,
  liina liitotoin yleni
  yhtenä kesäisnä yönä.
  Yöllä liina kylvettihin,
  kuutamella kynnettihin,
  perattihin, koirittihin,
  nyhettihin, riivittihin,
  terävästi temmottihin,
  rotevasti rohkittihin.
  Vietihin likohon liina;
  sai pian lionneheksi.
  Nopeasti nostettihin,
  kiirehesti kuivattihin.
  Kohta tuotihin kotihin,
  pian luista luistettihin,
  loteasti loukuttihin,
  lipeästi lipsuttihin.
  Hapeasti harjattihin,
  hämysillä häpsittihin,
  joutui kohta kuontalolle,
  välehemmin värttinälle,
  yhtenä kesäisnä yönä,
  kahen päivyen kesellä.
  Sen sisaret kehreävät,
  kälykset kävylle lyövät,
  veljet verkoksi kutovat,
  apet ainoille panevat.
  Siinäkö käpynen kääntyi,
  palautui painopalko,
  kun sai nuotta valmihiksi,
  lankapaula laaituksi
  yhtenä kesäisnä yönä,
  vielä puolessa sitäki!
  Saipa nuotta valmihiksi,
  lankapaula laaituksi,
  perältä satoa syltä,
  siulat seitsentä satoa.
  Sen kivestivät somasti,
  lau'ustivat laatuisasti.
  Nuoret nuotalle menevät,
  vanhat koissa arvelevat:
  tokko tuota saatanehe,
  mitä mielin pyyetähän?
  Ve'etähän, vennotahan,
  pyyetähän, pynnetähän:
  ve'etähän pitkin vettä,
  pohetahan poiken vettä.
  Saa'ahan vähän kaloja:
  kiiskiä kirokaloja,
  ahvenia ruotaisia,
  särkiä sapikkahia;
  ei saatu sitä kaloa,
  kuta vasten nuotta tehty.
  Sanoi vanha Väinämöinen:
  "Oi on seppo Ilmarinen!
  Lähtekämme itse tuonne,
  kera verkkojen vesille!"
  Läksivät urosta kaksi,
  veivät verkkonsa vesille.
  Yksi siula heitettihin
  saarehen selällisehen,
  siula toinen heitettihin
  niittykannan niemeksehen;
  nostin tuonne laaitahan
  vanhan Väinön valkamahan.
  Pohetahan, potketahan,
  ve'etähän, vennätähän.
  Saa'ahan kaloja kyllin:
  ihveniä, ahvenia,
  tuimenia, taimenia,
  lahnoja, lohikaloja,
  kaikkia ve'en kaloja;
  ei saa'a kaloa tuota,
  kuta vasten nuotta tehty,
  lankapaula laaittuna.
  Silloin vanha Väinämöinen
  vielä verkkoja lisäsi;
  jatkoi siuloja sivulta
  viiellä sylisa'alla,
  köyttä saalla seitsemällä.
  Sanan virkkoi, noin nimesi:
  "Viekämme syville verkot,
  etemmä ehättäkämme,
  vetäkämme vettä vielä
  toki toinenkin apajas!"
  Verkot vietihin syville,
  ennätettihin etemmä;
  ve'ettihin vettä vielä
  toki toinenkin apajas.
  Siinä vanha Väinämöinen
  itse tuon sanoiksi virkki:
  "Vellamo, ve'en emäntä,
  ve'en eukko ruokorinta!
  Tules paian muuttelohon,
  vaattehen vajehtelohon!
  Sinull' on rytinen paita,
  merenvaahtivaippa päällä,
  tuulen tyttären tekemä,
  Aallottaren antelema:
  minä annan liinapaian,
  panen aivan aivinaisen;
  se on Kuuttaren kutoma,
  Päivättären kehreämä.
  "Ahto, aaltojen isäntä,
  satahauan hallitsija!
  Ota virpi viittä syltä,
  salko seitsentä tapoa,
  jolla selät seuruelet,
  meren pohjat meuruelet,
  nostat ruotaisen romuen,
  kaiotat kalaisen karjan
  tämän nuotan nostimille,
  satalauan laskimille,
  kalaisista kaartehista,
  lohisista loukeroista,
  suurilta selän navoilta,
  synkiltä syväntehiltä,
  päivän paistamattomilta,
  hiekan hieromattomilta!"
  Pikku mies merestä nousi,
  uros aalloista yleni;
  seisovi meren selällä.
  Siitä tuon sanoiksi virkki:
  "Onko tarve tarpojata,
  puun pitkän pitelijätä?"
  Vaka vanha Väinämöinen
  itse tuon sanoiksi virkki:
  "Onpa tarve tarpojata,
  puun pitkän pitelijätä."
  Mies pieni, uros vähäinen,
  hongan rannalta hotaisi,
  puun pitkän petäjiköstä,
  paaen painoi tarpoimeksi.
  Kyselevi, lauselevi:
  "Tarvonko väen mukahan,
  oike'in olan takoa,
  vai tarvon asun mukahan?"
  Vanha viisas Väinämöinen
  sanan virkkoi, noin nimesi:
  "Jos tarvot asun mukahan,
  äijä on siinä tarpomista."
  Mies pieni, uros vähäinen,
  jo nyt tuossa tarpaisevi,
  tarpovi asun mukahan;
  kaiotti kaloja paljon
  tuon on nuotan nostimille,
  satalauan laskimille.
  Seppo airoilla asuvi;
  vaka vanha Väinämöinen
  itse on nuotan nostajana,
  lankapaulan lappajana.
  Sanoi vanha Väinämöinen:
  "Jo nyt on kalainen karja
  tämän nuotan nostimilla,
  satalauan laskimilla."
  Siitä nuotta nostetahan,
  puretahan, puistetahan
  venehesen Väinämöisen:
  saa'ahan kalainen karhi,
  kut' oli vasten nuotta tehty,
  lankapaula laaittuna.
  Vaka vanha Väinämöinen
  viiletti venehen maalle
  sivuhun sinisen sillan,
  päähän portahan punaisen.
  Siivosi kalaisen karhin,
  purki ruotaisen romuen:
  sai sieltä halean hauin,
  kut' oli viikon pyyettynä.
  Silloin vanha Väinämöinen
  itse tuossa arvelevi:
  "Ruohinko käsin ruveta
  ilman rautarukkasitta,
  kivisittä kintahitta,
  vaskisitta vanttuhitta?"
  Senpä kuuli Päivän poika.
  Sanan virkkoi, noin nimesi:
  "Minä hauin halkoaisin,
  tohtisin käsiksi käyä,
  kun oisi isoni puukko,
  veitsi valtavanhempani."
  Vieri veitsi taivosesta,
  puukko pilvistä putosi,
  pää kulta, terä hopea,
  vieri vyölle Päivän poian.
  Niin pätevä Päivän poika
  tuon veitsen käsin tavoitti;
  sillä hauin halkaisevi,
  suu levän levittelevi.
  Vatsassa halean hauin
  löytähän kulea kuuja;
  vatsassa kulean kuujan,
  siell' oli sileä siika.
  Halkaisi sileän siian:
  sai sieltä sinikeräsen
  siian suolen soukerosta,
  kolmannesta koukerosta.
  Kehitti sinikeräsen:
  sisältä sinikeräsen
  putosi punakeränen.
  Purki tuon punakeräsen:
  keskeltä punakeräsen
  tapasi tulisorosen,
  jok' oli tullut taivosesta,
  puhki pilvien pu'onnut,
  päältä taivosen kaheksan,
  ilmalta yheksänneltä.
  Väinämöisen arvellessa,
  millä tuota vietänehe
  tupihin tulettomihin,
  pime'ihin pirttilöihin,
  jopa tuikahti tulonen,
  pääsi käestä Päivän poian.
  Poltti parran Väinämöisen;
  sepolta sitäi pahemmin
  tuli poltti poskipäitä,
  käsiänsä kärventeli.
  Meni siinä mennessänsä
  aalloitse Aluen järven.
  Karkasi katajikolle,
  niin paloi katajakangas;
  kohautti kuusikkohon:
  poltti kuusikon komean.
  Vieri vieläkin etemmä,
  poltti puolen Pohjan maata,
  sakaran Savon rajoa,
  kahen puolen Karjalata.
  Vaka vanha Väinämöinen
  itse läksi astumahan,
  ylös korpehen kohosi
  tuon tuiman tulen jälille.
  Tapasi tulosen tuolta
  kahen kannon juuren alta,
  leppäpökkelön sisästä,
  lahokannon kainalosta.
  Siinä vanha Väinämöinen
  itse tuon sanoiksi virkki:
  "Tulonen, Jumalan luoma,
  luoma Luojan, valkeainen!
  Syyttäpä menit syville,
  asiatta aivan kauas!
  Teet paremmin, kun paloat
  kivisehen kiukahasen,
  kytkeihet kypenihisi,
  himmennäihet hiilihisi,
  päivällä pi'eltäväksi
  kotapuissa koivuisissa,
  yöllä piileteltäväksi
  kehän kultaisen kuvussa."
  Tempasi tulikipunan
  palavoihin pakkuloihin,
  koivun kääpihin kovihin,
  vaskisehen kattilahan.
  Kantoi tulta kattilassa,
  koivun kuorella kuletti
  nenähän utuisen niemen,
  päähän saaren terhenisen:
  sai tuvat tulelliseksi,
  pirtit valkealliseksi.
  Itse seppo Ilmarinen
  syrjin syöstihe merehen,
  veäikse vesikivelle,
  rantapaaelle paneikse
  tuskissa tulen palavan,
  vaike'issa valkeaisen.
  Siinä tulta tummenteli,
  valkeaista varventeli.
  Sanovi sanalla tuolla,
  lausui tuolla lausehella:
  "Tulonen, Jumalan luoma,
  panu, poika Aurinkoisen!
  Mikä sun pani pahaksi,
  jotta poltit poskiani,
  kuumotit kupehiani,
  ääriäni ärjöttelit?
  "Millä nyt tulta tummentelen,
  valkeaista varventelen,
  teen tulen tehottomaksi,
  valkean varattomaksi,
  ettei viikkoa vihoisi,
  kovin kauan karvastaisi?
  "Tule, tytti, Turjan maalta,
  neiti, laskeite Lapista
  hyyssä sukka, jäässä kenkä,
  hallassa hamehen helmat,
  hyinen kattila käessä,
  jäinen kauha kattilassa!
  Viskoa vilua vettä,
  riittehistä ripsuttele
  paikoille palanehille,
  tulen tuhmille vihoille!
  "Kun ei tuosta kyllin liene,
  tule, poika, Pohjolasta,
  lapsi, täyestä Lapista,
  mies pitkä, Pimentolasta,
  korpikuusien kokoinen,
  suopetäjän suuruhinen,
  hyiset kintahat käessä,
  hyiset saappahat jalassa,
  hyinen lakki päälaella,
  hyinen vyöhyt vyölle vyötty!
  "Tuo'os hyytä Pohjolasta,
  jäätä kylmästä kylästä!
  Paljo on hyytä Pohjolassa,
  jäätä kylmässä kylässä:
  hyyss' on virrat, jäässä järvet,
  ilmat kaikki iljenessä;
  hyiset hyppivät jänikset,
  jäiset karhut karkelevat
  keskellä lumimäkeä,
  lumivaaran liepehellä;
  hyiset joutsenet joluvat,
  jäiset sorsat soutelevat
  keskellä lumijokea,
  jäisen kosken korvaksella.
  "Hyytä kelkalla vetäös,
  jäätä reellä reutoellos
  tuiman tunturin laelta,
  vaaran vankan liepeheltä!
  Sillä hyyllä hyy'yttele,
  jäävilulla jäähyttele
  tulen viemiä vikoja,
  panun tuiki paahtamia!
  "Kun ei tuosta kyllin liene,
  oi Ukko ylijumala,
  Ukko, pilvien pitäjä,
  hattarojen hallitsija,
  iätä iästä pilvi,
  jänkä lännestä lähetä,
  syrjin yhtehen syseä,
  lomatusten loukahuta!
  Sa'a hyytä, sa'a jäätä,
  sa'a voietta hyveä
  paikoille palanehille,
  vian tuiki tullehille!"
  Sillä seppo Ilmarinen
  tuota tulta tummenteli,
  valkeata vaimenteli.
  Sai seppo paranneheksi,
  entisellehen ehoksi
  tuimista tulen vioista.

  Yhdeksäsviidettä runo

  Ain' on päivä paistamatta,
  kuu kulta kumottamatta
  noilla Väinölän tuvilla,
  Kalevalan kankahilla.
  Vilu viljalle tulevi,
  karjoille olo kamala,
  outo ilman lintusille,
  ikävä imehnoisille,
  kun ei konsa päivyt paista
  eikä kuuhuet kumota.
  Hauki tiesi hauan pohjat,
  kokko lintujen kulennan,
  tuuli haahen päiväyksen;
  ei tieä imehnon lapset,
  milloin aamu alkanevi,
  milloin yö yrittänevi
  nenässä utuisen niemen,
  päässä saaren terhenisen.
  Nuoret neuvoa pitävät,
  ikäpuolet arvelevat,
  kuinka kuutta lietänehe,
  päivättä elettänehe
  noilla raukoilla rajoilla,
  poloisilla Pohjan mailla.
  Neiet neuvoa pitävät,
  orpanat osaelevat.
  Päätyvät sepon pajahan.
  Sanovat sanalla tuolla:
  "Nouse, seppo, seinän alta,
  takoja, kiven takoa
  takomahan uutta kuuta,
  uutta auringon keheä!
  Pah' on kuun kumottamatta,
  outo päivän paistamatta."
  Nousi seppo seinän alta,
  takoja kiven takoa
  takomahan uutta kuuta,
  uutta auringon kehäistä.
  Kuun on kullasta kuvasi,
  hopeasta päivän laati.
  Tuli vanha Väinämöinen,
  ovelle asetteleikse.
  Sanan virkkoi, noin nimesi:
  "Oi on seppo veikkoseni!
  Mitä paukutat pajassa,
  ajan kaiken kalkuttelet?"
  Se on seppo Ilmarinen
  sanan virkkoi, noin nimesi:
  "Kuuta kullaista kuvoan,
  hope'ista aurinkoa
  tuonne taivahan laelle,
  päälle kuuen kirjokannen."
  Silloin vanha Väinämöinen
  itse tuon sanoiksi virkki:
  "Ohoh seppo Ilmarinen!
  Jo nyt laait joutavia!
  Ei kumota kulta kuuna,
  paista päivänä hopea."
  Seppo kuuhuen kuvasi,
  takoi päivän valmihiksi.
  Noita nosteli halulla,
  kaunihisti kannatteli,
  kuun on kuusen latvasehen,
  päivän pitkän männyn päähän.
  Hiki vieri viejän päästä,
  kaste kantajan otsasta
  työssä tuiki työlähässä,
  nostannassa vaikeassa.
  Saipa kuun kohotetuksi,
  auringon asetetuksi,
  kuun on kuusen kukkuralle,
  päivyen petäjän päähän:
  eipä kuu kumotakana
  eikä päivyt paistakana.
  Silloin vanha Väinämöinen
  itse tuon sanoiksi virkki:
  "Nyt on aika arvan käyä,
  miehen merkkiä kysyä,
  minne meiltä päivä päätyi,
  kunne meiltä kuu katosi."
  Itse vanha Väinämöinen,
  tietäjä iän-ikuinen,
  leikkasi lepästä lastut,
  laittoi lastut laaullensa,
  kävi arvat kääntämähän,
  sormin arvat suortamahan.
  Sanovi sanalla tuolla,
  lausui tuolla lausehella:
  "Kysyn Luojalta lupoa,
  vaain varsin vastinetta.
  Sano totta, Luojan merkki,
  juttele, Jumalan arpa:
  minne meiltä päivä päätyi,
  kunne meiltä kuu katosi,
  kun ei ilmoisna ikänä
  nähä noita taivahalla?
  "Sano, arpa, syytä myöten,
  elä miehen mieltä myöten,
  tuo tänne toet sanomat,
  varmat liitot liikahuta!
  Jos arpa valehteleisi,
  niin arvo alennetahan:
  arpa luoahan tulehen,
  merkki miesten poltetahan."
  Toi arpa toet sanomat,
  merkki miesten vastoavi:
  sanoi päivän saaneheksi,
  kuun tuonne kaonneheksi
  Pohjolan kivimäkehen,
  vaaran vaskisen sisähän.
  Vaka vanha Väinämöinen
  siitä tuon sanoiksi virkki:
  "Jos ma nyt lähen Pohjolahan,
  Pohjan poikien poluille,
  saan ma kuun kumottamahan,
  päivä kullan paistamahan."
  Jopa läksi jotta joutui
  pimeähän Pohjolahan.
  Astui päivän, astui toisen:
  päivänäpä kolmantena
  jo näkyvi Pohjan portti,
  kivikummut kuumottavi.
  Ensin huuti huikahutti
  tuolla Pohjolan joella:
  "Tuokatte venettä tänne
  joen poikki päästäkseni!"
  Kun ei huuto kuulununna
  eikä tuotuna venettä,
  keräsi kekosen puita,
  kuivan kuusen lehväsiä;
  teki tulen rantaselle,
  saavutti savun sakean.
  Tuli nousi taivahalle,
  savu ilmahan sakeni.
  Louhi, Pohjolan emäntä,
  itse päätyi ikkunahan.
  Katsoi tuonne salmen suuhun,
  sanan virkkoi, noin nimesi:
  "Mi tuolla tuli palavi,
  tuolla saaren salmen suulla?
  Pieni on sotatuliksi,
  suuri nuottavalke'iksi."
  Itse poika pohjolaisen
  pian pistihe pihalle
  katsomahan, kuulemahan,
  tarkasti tähyämähän:
  "On tuolla joen takana
  mies kempi kävelemässä."
  Siinä vanha Väinämöinen
  jo huhusi toisen kerran:
  "Tuo venettä, Pohjan poika,
  Väinämöiselle venettä!"
  Niin sanovi Pohjan poika,
  itse lausui, vastaeli:
  "Ei täältä venehet joua.
  Tule sormin soutimina,
  kämmenin käsimeloina
  poikki Pohjolan joesta!"
  Siinä vanha Väinämöinen
  arvelee, ajattelevi:
  "Sep' ei miesi lienekänä,
  ku on tieltä myösteleikse."
  Meni haukina merehen,
  siikana silajoelle,
  pian uipi salmen poikki,
  välehen välin samosi.
  Astui jalan, astui toisen,
  Pohjan rannalle rapasi.
  Niin sanovi Pohjan poiat,
  paha parvi pauhoavi:
  "Käypä Pohjolan pihalle!"
  Meni Pohjolan pihalle.
  Pohjan poikaset sanovat,
  paha parvi pauhoavi:
  "Tules Pohjolan tupahan!"
  Meni Pohjolan tupahan;
  jalan polki porstuahan,
  laski kääkähän kätensä,
  siitä tunkihe tupahan,
  ajoihe katoksen alle.
  Siellä miehet mettä juovat,
  simoa sirettelevät,
  miehet kaikki miekka vyöllä,
  urohot sota-aseissa
  pään varalle Väinämöisen,
  surmaksi suvantolaisen.
  Nuo kysyivät tullehelta,
  sanoivat sanalla tuolla:
  "Ku sanoma kurjan miehen,
  tuuma uinehen urohon?"
  Vaka vanha Väinämöinen
  sanan virkkoi, noin nimesi:
  "Kuusta on sanomat kummat,
  päivästä iki-imehet.
  Minnes meiltä päivä päätyi,
  kunnes meiltä kuu katosi?"
  Pohjan poikaset sanovi,
  paha parvi lausueli:
  "Tuonne teiltä päivä päätyi,
  päivä päätyi, kuu katosi
  kirjarintahan kivehen,
  rautaisehen kalliohon.
  Sielt' ei pääse päästämättä,
  selviä selittämättä."
  Silloin vanha Väinämöinen
  itse tuon sanoiksi virkki:
  "Kun ei kuu kivestä pääsne,
  pääsne päivä kalliosta,
  käykämme käsirysyhyn,
  ruvetkamme miekkasille!"
  Veti miekan, riisti rauan,
  tempasi tupesta tuiman,
  jonka kuu kärestä paistoi,
  päivä västistä välähyi,
  hepo seisovi selällä,
  kasi naukui naulan tiessä.
  Mittelivät miekkojansa,
  koittelivat korttiansa:
  olipa pikkuista pitempi
  miekka vanhan Väinämöisen,
  yhtä ohrasen jyveä,
  olen kortta korkeampi.
  Mentihin ulos pihalle,
  tasarinnan tanterelle.
  Siitä vanha Väinämöinen
  löip' on kerran leimahutti,
  löipä kerran, löipä toisen:
  listi kuin naurihin napoja,
  lippasi kuin liinan päitä
  päitä Pohjan poikasien.
  Siitä vanha Väinämöinen
  kävi kuuta katsomahan,
  päiveä kerittämähän
  kirjarinnasta kivestä,
  vuoresta teräksisestä,
  rautaisesta kalliosta.
  Astui tietä pikkuruisen,
  kulki matkoa vähäisen,
  niin näki vihannan saaren.
  Saarell' on komea koivu,
  koivun alla paasi paksu,
  alla paaen kallioinen,
  yheksin ovia eessä,
  saoin salpoja ovilla.
  Keksi piirtämän kivessä,
  valeviivan kalliossa.
  Veti miekkansa tupesta,
  kirjoitti kivehen kirjan
  miekalla tuliterällä,
  säilällä säkenevällä:
  katkesi kivi kaheksi,
  paasi kolmeksi pakahtui.
  Vaka vanha Väinämöinen
  katsovi kiven rakohon:
  siellä kyyt olutta juovat,
  maot vierrettä vetävät
  kirjavan kiven sisässä,
  maksankarvaisen malossa.
  Sanoi vanha Väinämöinen,
  itse lausui, noin nimesi:
  "Sentähen emäntä raukat
  vähemmin olutta saavat,
  kunp' on kyyt oluen juovat,
  maot viertehen vetävät."
  Leikkasip' on pään maolta,
  katkoi kaulan käärmeheltä.
  Sanovi sanalla tuolla,
  lausui tuolla lausehella:
  "Elköhön sinä ikänä,
  tämän päivyen perästä
  kyyt juoko olosiamme,
  maot mallasjuomiamme!"
  Siitä vanha Väinämöinen,
  tietäjä iän-ikuinen,
  kourin koitteli ovia,
  salpoja sanan väellä:
  ei ovet käsin avau,
  salvat ei sanoista huoli.
  Silloin vanha Väinämöinen
  itse tuon sanoiksi virkki:
  "Akka mies asehitoinna,
  konna kirves-kuokatoinna."
  Kohta lähtevi kotia,
  alla päin, pahoilla mielin,
  kun ei vielä kuuta saanut
  eikä päiveä tavannut.
  Sanoi lieto Lemminkäinen:
  "Ohoh vanha Väinämöinen!
  Miks'et ottanut minua
  kanssasi karehtijaksi?
  Oisi lukot luikahtanna,
  takasalvat taittununna,
  pääsnyt kuu kumottamahan,
  nousnut päivä paistamahan."
  Vaka vanha Väinämöinen
  itse tuon sanoiksi virkki:
  "Ei salvat sanoilla taitu,
  lukot loihulla murene
  eikä kourin koskemalla,
  käsivarsin vääntämällä."
  Meni sepponsa pajahan.
  Sanan virkkoi, noin nimesi:
  "Ohoh seppo Ilmarinen!
  Taos kuokka kolmihaara,
  tao tuuria tusina,
  avaimia aika kimppu,
  jolla kuun kivestä päästän,
  päivän päästän kalliosta!"
  Se on seppo Ilmarinen,
  takoja iän-ikuinen,
  takoi miehen tarpehia;
  takoi tuuria tusinan,
  avaimia aika kimpun,
  kelpo kimpun keihä'itä,
  eikä suurta eikä pientä,
  takoi kerran keskoisia.
  Louhi, Pohjolan emäntä,
  Pohjan akka harvahammas,
  siitti siivet sulkinensa,
  levahutti lentämähän.
  Lenteli liki kotia,
  tuosta loihe loitommaksi,
  poikki Pohjolan merestä
  sepon Ilmarin pajalle.
  Aukoi seppo ikkunansa,
  katsoi, kuin tulisi tuuli:
  ei ollut tulento tuulen,
  oli harmoa havukka.
  Se on seppo Ilmarinen
  sanan virkkoi, noin nimesi:
  "Mit' olet, otus, hakeva,
  istut alla ikkunani?"
  Lintu kielelle paneikse,
  havukkainen haastelevi:
  "Ohoh seppo Ilmarinen,
  takoja alinomainen,
  kuin olet kovin osaava,
  varsin taitava takoja!"
  Sanoi seppo Ilmarinen,
  itse lausui, noin nimesi:
  "Ei tuo kumma ollekana,
  jos olen takoja tarkka,
  kun olen taivoa takonut,
  ilman kantta kalkutellut."
  Lintu kielelle paneikse,
  havukkainen haastelevi:
  "Mitä, seppo, siitä laait,
  kuta, rautio, rakennat?"
  Se on seppo Ilmarinen
  sanan vastaten sanovi:
  "Taon kaularenkahaista
  tuolle Pohjolan akalle,
  jolla kiinni kytketähän
  vaaran vankan liepehesen."
  Louhi, Pohjolan emäntä,
  Pohjan akka harvahammas,
  jo tunsi tuhon tulevan,
  hätäpäivän päälle saavan.
  Heti loihe lentämähän,
  pääsi poies Pohjolahan.
  Laski kuun kivestä irti,
  päästi päivän kalliosta.
  Itse muuksi muutaltihe,
  kyhäisihe kyyhkyseksi;
  lenteä lekuttelevi
  sepon Ilmarin pajahan.
  Lenti lintuna ovelle,
  kyyhkysenä kynnykselle.
  Se on seppo Ilmarinen
  sanan virkkoi, noin nimesi:
  "Mitä, lintu, tänne lennit,
  tulit, kyyhky, kynnykselle?"
  Vastasi otus ovelta,
  virkkoi kyyhky kynnykseltä:
  "Tuota lienen kynnyksellä
  sanomata saattamassa:
  jopa kuu kivestä nousi,
  päivä pääsi kalliosta."
  Se on seppo Ilmarinen
  kävi itse katsomahan.
  Astuvi pajan ovelle,
  katsoi tarkan taivahalle:
  katsoi kuun kumottavaksi,
  näki päivän paistavaksi.
  Meni luoksi Väinämöisen,
  sanan virkkoi, noin nimesi:
  "Ohoh vanha Väinämöinen,
  laulaja iän-ikuinen!
  Käypä kuuta katsomahan,
  päiveä tähyämähän!
  Jo ovat tarkoin taivahalla,
  sijoillansa muinaisilla."
  Vaka vanha Väinämöinen
  itse pistihe pihalle,
  varsin päätänsä kohotti,
  katsahtavi taivahalle:
  kuu oli nousnut, päivä pääsnyt,
  taivon aurinko tavannut.
  Silloin vanha Väinämöinen
  sai itse sanelemahan.
  Sanovi sanalla tuolla,
  lausui tuolla lausehella:
  "Terve, kuu, kumottamasta,
  kaunis, kasvot näyttämästä,
  päivä kulta, koittamasta,
  aurinko, ylenemästä!
  "Kuu kulta, kivestä pääsit,
  päivä kaunis, kalliosta,
  nousit kullaisna käkenä,
  hope'isna kyyhkyläisnä
  elollesi entiselle,
  matkoillesi muinaisille.
  "Nouse aina aamusilla
  tämän päivänki perästä!
  Teepä meille terveyttä,
  siirrä saama saatavihin,
  pyytö päähän peukalomme,
  onni onkemme nenähän!
  "Käy nyt tiesi tervehenä,
  matkasi imantehena,
  päätä kaari kaunihisti,
  pääse illalla ilohon!"

  Viideskymmenes runo

  Marjatta, korea kuopus,
  se kauan kotona kasvoi,
  korkean ison kotona,
  emon tuttavan tuvilla.
  Piti viiet vitjat poikki,
  kuuet renkahat kulutti
  isonsa ava'imilla,
  helmassa helottavilla.
  Puolen kynnystä kulutti
  helevillä helmoillansa,
  puolen hirttä päänsä päältä
  sile'illä silkillänsä,
  puolet pihtipuolisia
  hienoilla hiansa suilla,
  siltalaahkon lattiata
  kautokengän-kannoillansa.
  Marjatta, korea kuopus,
  tuo on piika pikkarainen,
  piti viikoista pyhyyttä,
  ajan kaiken kainoutta.
  Syöpi kaunista kaloa,
  petäjätä pehmeätä,
  ei syönyt kananmunia,
  kukerikun riehkatuita,
  eikä lampahan lihoa,
  ku oli ollut oinahilla.
  Emo käski lypsämähän:
  eipä mennyt lypsämähän.
  Itse tuon sanoiksi virkki:
  "Ei neiti minun näköinen
  koske sen lehmän nisähän,
  jok' on häilynyt härillä,
  kun ei hiehoista herune,
  vasikkaisista valune."
  Iso käski orin rekehen:
  ei istu orin rekehen.
  Veikko vei emähevosen:
  neiti tuon sanoiksi virkki:
  "En istu hevon rekehen,
  joka lie orilla ollut,
  kun ei varsaset vetäne,
  kuletelle kuutiaiset."
  Marjatta, korea kuopus,
  aina piikoina elävä,
  neitosena niekottava,
  kassapäänä kainustava,
  päätyi karjanpaimeneksi,
  läksi lammasten keralle.
  Lampahat meni mäkeä,
  vuonat vuoren kukkulata;
  neiti asteli ahoa,
  lepikköä leyhytteli
  käen kullan kukkuessa,
  hope'isen hoilatessa.
  Marjatta, korea kuopus,
  katselevi, kuuntelevi.
  Istui marjamättähälle,
  vaipui vaaran rintehelle.
  Tuossa tuon sanoiksi virkki,
  itse lausui, noin nimesi:
  "Kuku, kultainen käkönen,
  hope'inen, hoilattele,
  tinarinta, riukuttele,
  Saksan mansikka, sanele,
  käynkö viikon villapäänä,
  kauan karjanpaimenena
  näillä aavoilla ahoilla,
  leve'illä lehtomailla!
  Kesosenko, kaksosenko,
  viitosenko, kuutosenko,
  vainko kymmenen keseä
  tahi ei täytehen tätänä?"
  Marjatta, korea kuopus,
  viikon viipyi paimenessa.
  Paha on olla paimenessa,
  tyttölapsen liiatenki:
  mato heinässä matavi,
  sisiliskot siuottavi.
  Ei mato maellutkana,
  sisilisko siuotellut.
  Kirkui marjanen mäeltä,
  puolukkainen kankahalta:
  "Tule, neiti, noppimahan,
  punaposki, poimimahan,
  tinarinta, riipimähän,
  vyö vaski, valitsemahan,
  ennenkuin etana syöpi,
  mato musta muikkoavi!
  Sata on saanut katsomahan,
  tuhat ilman istumahan,
  sata neittä, tuhat naista,
  lapsia epälukuisin,
  ei ken koskisi minuhun,
  poimisi minun poloisen."
  Marjatta, korea kuopus,
  meni matkoa vähäisen,
  meni marjan katsantahan,
  punapuolan poimintahan
  hyppysillähän hyvillä,
  kätösillä kaunihilla.
  Keksi marjasen mäeltä,
  punapuolan kankahalta:
  on marja näkemiänsä,
  puola ilmoin luomiansa,
  ylähähkö maasta syöä,
  alahahko puuhun nousta!
  Tempoi kartun kankahalta,
  jolla marjan maahan sorti.
  Niinpä marja maasta nousi
  kaunoisille kautoloille,
  kaunoisilta kautoloilta
  puhtahille polviloille,
  puhtahilta polviloilta
  heleville helmasille.
  Nousi siitä vyörivoille,
  vyörivoilta rinnoillensa,
  rinnoiltansa leuoillensa,
  leuoiltansa huulillensa;
  siitä suuhun suikahutti,
  keikahutti kielellensä,
  kieleltä keruksisihin,
  siitä vatsahan valahti.
  Marjatta, korea kuopus,
  tuosta tyytyi, tuosta täytyi,
  tuosta paksuksi panihe,
  lihavaksi liittelihe.
  Alkoi pauloitta asua,
  ilman vyöttä völlehtiä,
  käyä saunassa saloa,
  pime'issä pistelläitä.
  Emo aina arvelevi,
  äitinsä ajattelevi:
  "Mi on meiän Marjatalla,
  ku meiän kotikanalla,
  kun se pauloitta asuvi,
  aina vyöttä völlehtivi,
  käypi saunassa saloa,
  pime'issä pisteleikse?"
  Lapsi saattavi sanoa,
  lapsi pieni lausuella:
  "Se on meiän Marjatalla,
  sepä Kurjetta rukalla,
  kun oli paljon paimenessa,
  kauan karjassa käveli."
  Kantoi kohtua kovoa,
  vatsantäyttä vaikeata
  kuuta seitsemän, kaheksan,
  ynnähän yheksän kuuta,
  vaimon vanha'an lukuhun
  kuuta puolen kymmenettä.
  Niin kuulla kymmenennellä
  impi tuskalle tulevi:
  kohtu kääntyvi kovaksi,
  painuvi pakolliseksi.
  Kysyi kylpyä emolta:
  "Oi, emoni, armahani!
  Laita suojoa sijoa,
  lämpymyttä huonehutta
  piian pieniksi pyhiksi,
  vaimon vaivahuoneheksi!"
  Emo saattavi sanoa,
  oma vanhin vastaella:
  "Voi sinua, hiien huora!
  Kenen oot makaelema?
  Ootko miehen naimattoman
  eli nainehen urohon?"
  Marjatta, korea kuopus,
  tuop' on tuohon vastoavi:
  "En ole miehen naimattoman
  enkä nainehen urohon.
  Menin marjahan mäelle,
  punapuolan poimentahan,
  otin marjan mielelläni,
  toisen kerran kielelläni.
  Se kävi kerustimille,
  siitä vatsahan valahti:
  tuosta tyy'yin, tuosta täy'yin,
  tuosta sain kohulliseksi."
  Kysyi kylpyä isolta:
  "Oi isoni, armahani!
  Anna suojoa sijoa,
  lämpymyttä huonehutta,
  jossa huono hoivan saisi,
  piika piinansa pitäisi!"
  Iso saattavi sanoa,
  taatto taisi vastaella:
  "Mene, portto, poikemmaksi,
  tulen lautta, tuonnemmaksi,
  kontion kivikoloihin,
  karhun louhikammioihin,
  sinne, portto, poikimahan,
  tulen lautta, lapsimahan!"
  Marjatta, korea kuopus,
  tuop' on taiten vastaeli:
  "En mä portto ollekana,
  tulen lautta lienekänä.
  Olen miehen suuren saava,
  jalon synnyn synnyttävä,
  joll' on valta vallallenki,
  väki Väinämöisellenki."
  Jo on piika pintehissä,
  minne mennä, kunne käyä,
  kusta kylpyä kysellä.
  Sanan virkkoi, noin nimesi:
  "Piltti, pienin piikojani,
  paras palkkalaisiani!
  Käypä kylpyä kylästä,
  saunoa Saraojalta,
  jossa huono hoivan saisi,
  piika piinansa pitäisi!
  Käy pian, välehen jou'u,
  välehemmin tarvitahan!"
  Piltti, piika pikkarainen,
  sanan virkkoi, noin nimesi:
  "Keltä mä kysyn kylyä,
  keltä aihelen apua?"
  Sanoi meiän Marjattainen,
  itse virkki, noin nimesi:
  "Kysy Ruotuksen kylyä,
  saunoa Sarajan-suista!"
  Piltti, piika pikkarainen,
  tuo oli nöyrä neuvottava,
  kärkäs ilman käskemättä,
  kehumattaki kepeä,
  utuna ulos menevi,
  savuna pihalle saapi.
  Kourin helmansa kokosi,
  käsin kääri vaattehensa,
  sekä juoksi jotta joutui
  kohin Ruotuksen kotia.
  Mäet mätkyi mennessänsä,
  vaarat notkui noustessansa,
  kävyt hyppi kankahalla,
  someret hajosi suolla.
  Tuli Ruotuksen tupahan,
  sai sisälle salvoksehen.
  Ruma Ruotus paitulainen
  syöpi, juopi suurten lailla
  päässä pöyän paioillansa,
  aivan aivinaisillansa.
  Lausui Ruotus ruoaltansa,
  tiuskui tiskinsä nojalta:
  "Mitä sie sanot, katala?
  Kuta, kurja, juoksentelet?"
  Piltti, piika pikkarainen,
  sanan virkkoi, noin nimesi:
  "Läksin kylpyä kylästä,
  saunoa Saraojalta,
  jossa huono hoivan saisi:
  avun ange tarvitseisi."
  Ruma Ruotuksen emäntä
  käet puuskassa käveli,
  liehoi sillan liitoksella,
  laahoi keskilattialla.
  Itse ennätti kysyä,
  sanan virkkoi, noin nimesi:
  "Kellen kylpyä kyselet,
  kellen aihelet apua?"
  Sanoi Piltti, pieni piika:
  "Kysyn meiän Marjatalle."
  Ruma Ruotuksen emäntä
  itse tuon sanoiksi virkki:
  "Ei kylyt kylähän joua,
  ei saunat Sarajan suulta.
  On kyly kytömäellä,
  hepohuone hongikossa
  tuliporton poiat saa'a,
  lautan lapsensa latoa:
  kun hevonen hengännevi,
  niinp' on siinä kylpeötte!"
  Piltti, piika pikkarainen,
  pian pistihe takaisin,
  sekä juoksi jotta joutui.
  Sanoi tultua ta'atse:
  "Ei ole kylpyä kylässä,
  saunoa Saraojalla.
  Ruma Ruotuksen emäntä
  sanan virkkoi, noin nimesi:
  'Ei kylyt kylähän joua,
  ei saunat Sarajan suulta.
  On kyly kytömäellä,
  hepohuone hongikossa
  tuliporton poiat saa'a,
  lautan lapsensa latoa:
  kun hevonen hengännevi,
  niin on siinä kylpeköhön!'
  Niinp' on, niin sanoi mokomin,
  niinpä vainen vastaeli."
  Marjatta, matala neiti,
  tuosta täytyi itkemähän.
  Itse tuon sanoiksi virkki:
  "Lähteä minun tulevi
  niinkuin muinenki kasakan
  eli orjan palkollisen
  - lähteä kytömäelle,
  käyä hongikkokeolle!"
  Käsin kääri vaattehensa,
  kourin helmansa kokosi;
  otti vastan varjoksensa,
  lehen lempi suojaksensa.
  Astua taputtelevi
  vatsanvaivoissa kovissa
  huonehesen hongikkohon,
  tallihin Tapiomäelle.
  Sanovi sanalla tuolla,
  lausui tuolla lausehella:
  "Tule, Luoja, turvakseni,
  avukseni, armollinen,
  näissä töissä työlähissä,
  ajoissa ani kovissa!
  Päästä piika pintehestä,
  vaimo vatsanvääntehestä,
  ettei vaivoihin vajoisi,
  tuskihinsa tummeneisi!"
  Niin perille päästyänsä
  itse tuon sanoiksi virkki:
  "Henkeäs, hyvä hevonen,
  huokoas, vetäjä varsa,
  kylylöyly löyhäytä,
  sauna lämpöinen lähetä,
  jotta, huono, hoivan saisin!
  Avun, ange, tarvitseisin."
  Henkäsi hyvä hevonen,
  huokasi vetäjä varsa
  vatsan kautta vaivaloisen:
  min hevonen hengähtävi,
  on kuin löyly lyötäessä,
  viskattaessa vetonen.
  Marjatta, matala neiti,
  pyhä piika pikkarainen,
  kylpi kylyn kyllältänsä,
  vatsan löylyn vallaltansa.
  Teki tuonne pienen poian,
  latoi lapsensa vakaisen
  heinille hevosen luoksi,
  sorajouhen soimen päähän.
  Pesi pienen poikuensa,
  kääri kääreliinahansa;
  otti pojan polvillensa,
  laittoi lapsen helmahansa.
  Piiletteli poiuttansa,
  kasvatteli kaunoistansa,
  kullaista omenuttansa,
  hope'ista sauvoansa.
  Sylissänsä syöttelevi,
  käsissänsä kääntelevi.
  Laski pojan polvillensa,
  lapsen lantehuisillensa,
  alkoi päätänsä sukia,
  hapsiansa harjaella.
  Katoi poika polviltansa,
  lapsi lannepuoliltansa.
  Marjatta, matala neiti,
  tuosta tuskille tulevi.
  Rapasihe etsimähän.
  Etsi pientä poiuttansa,
  kullaista omenuttansa,
  hope'ista sauvoansa
  alta jauhavan kivosen,
  alta juoksevan jalaksen,
  alta seulan seulottavan,
  alta korvon kannettavan,
  puiten puut, jaellen ruohot,
  hajotellen hienot heinät.
  Viikon etsi poiuttansa,
  poiuttansa, pienuttansa.
  Etsi mäiltä, männiköiltä,
  kannoilta, kanervikoilta,
  katsoen joka kanervan,
  joka varvikon vatoen,
  kaivellen katajajuuret,
  ojennellen puien oksat.
  Astua ajattelevi,
  käyä kääperöittelevi:
  Tähti vastahan tulevi.
  Tähelle kumarteleikse:
  "Oi Tähti, Jumalan luoma!
  Etkö tieä poiuttani,
  miss' on pieni poikueni,
  kultainen omenueni?"
  Tähti taisi vastaella:
  "Tietäisinkö, en sanoisi.
  Hänpä on minunki luonut
  näille päiville pahoille,
  kylmillä kimaltamahan,
  pime'illä pilkkimähän."
  Astua ajattelevi,
  käyä kääperöittelevi:
  Kuuhut vastahan tulevi.
  Niin Kuulle kumarteleikse:
  "Oi Kuuhut, Jumalan luoma!
  Etkö tieä poiuttani,
  miss' on pieni poikueni,
  kultainen omenueni?"
  Kuuhut taisi vastaella:
  "Tietäisinkö, en sanoisi.
  Hänpä on minunki luonut
  näille päiville pahoille,
  yksin öillä valvomahan,
  päivällä makoamahan."
  Astua ajattelevi,
  käyä kääperöittelevi:
  päätyi Päivyt vastahansa.
  Päivälle kumarteleikse:
  "Oi Päivyt, Jumalan luoma!
  Etkö tieä poiuttani,
  miss' on pieni poikueni,
  kultainen omenueni?"
  Päivyt taiten vastaeli:
  "Kyllä tieän poikuesi!
  Hänpä on minunki luonut
  näille päiville hyville,
  kullassa kulisemahan,
  hopeassa helkkimähän.
  "Jopa tieän poikuesi!
  Voi, poloinen, poiuttasi!
  Tuoll' on pieni poikuesi,
  kultainen omenuesi,
  onp' on suossa suonivyöstä,
  kankahassa kainalosta."
  Marjatta, matala neiti,
  etsi suolta poikoansa.
  Poika suolta löyettihin,
  tuolta tuotihin kotia.
  Siitä meiän Marjatalle
  kasvoi poika kaunokainen.
  Ei tieä nimeä tuolle,
  millä mainita nimellä.
  Emo kutsui kukkaseksi,
  vieras vennon joutioksi.
  Etsittihin ristijätä,
  katsottihin kastajata.
  Tuli ukko ristimähän,
  Virokannas kastamahan.
  Ukko tuon sanoiksi virkki,
  itse lausui, noin nimesi:
  "En mä risti riivattua,
  katalata kastakana,
  kun ei ensin tutkittane,
  tutkittane, tuomittane."
  Kenpä tuohon tutkijaksi,
  tutkijaksi, tuomariksi?
  Vaka vanha Väinämöinen,
  tietäjä iän-ikuinen,
  sepä tuohon tutkijaksi,
  tutkijaksi, tuomariksi!
  Vaka vanha Väinämöinen
  tuop' on tuossa tuomitsevi:
  "Kun lie poika suolta saatu,
  maalta marjasta si'ennyt,
  poika maahan pantakohon,
  marjamättähän sivulle,
  tahi suolle vietäköhön,
  puulla päähän lyötäköhön!"
  Puhui poika puolikuinen,
  kaksiviikkoinen kajahui:
  "Ohoh sinua, ukko utra,
  ukko utra, unteloinen,
  kun olet tuhmin tuominnunna,
  väärin laskenna lakia!
  Eipä syistä suuremmista,
  töistä tuhmemmistakana
  itseäsi suolle viety
  eikä puulla päähän lyöty,
  kun sa miesnä nuorempana
  lainasit emosi lapsen
  oman pääsi päästimeksi,
  itsesi lunastimeksi.
  "Ei sinua silloinkana,
  eip' on vielä suolle viety,
  kun sa miesnä nuorempana
  menettelit neiet nuoret
  alle aaltojen syvien,
  päälle mustien mutien."
  Ukko risti ripsahutti,
  kasti lapsen kapsahutti
  Karjalan kuninkahaksi,
  kaiken vallan vartijaksi.
  Siitä suuttui Väinämöinen,
  jopa suuttui ja häpesi.
  Itse läksi astumahan
  rannalle merelliselle.
  Tuossa loihe laulamahan,
  lauloi kerran viimeisensä:
  lauloi vaskisen venehen,
  kuparisen umpipurren.
  Itse istuvi perähän,
  läksi selvälle selälle.
  Virkki vielä mennessänsä,
  lausui lähtiellessänsä:
  "Annapas ajan kulua,
  päivän mennä, toisen tulla,
  taas minua tarvitahan,
  katsotahan, kaivatahan
  uuen sammon saattajaksi,
  uuen soiton suorijaksi,
  uuen kuun kulettajaksi,
  uuen päivän päästäjäksi,
  kun ei kuuta, aurinkoa
  eikä ilmaista iloa."
  Siitä vanha Väinämöinen
  laskea karehtelevi
  venehellä vaskisella,
  kuutilla kuparisella
  yläisihin maaemihin,
  alaisihin taivosihin.
  Sinne puuttui pursinensa,
  venehinensä väsähtyi.
  Jätti kantelon jälille,
  soiton Suomelle sorean,
  kansalle ilon ikuisen,
  laulut suuret lapsillensa.

  Suuni jo sulkea pitäisi,
  kiinni kieleni sitoa,
  laata virren laulannasta,
  heretä heläjännästä.
  Hevonenki hengähtävi
  matkan pitkän mentyänsä,
  rautanenki raukeavi
  kesäheinän lyötyänsä,
  vetonenki vierähtävi
  joen polvet juostuansa,
  tulonenki tuikahtavi
  yön pitkän palettuansa;
  niin miks' ei runo väsyisi,
  virret vienot vierähtäisi
  illan pitkiltä iloilta,
  päivänlaskun laulannoilta?
  Noin kuulin saneltavaksi,
  toisin tutkaeltavaksi:
  "Eipä koski vuolaskana
  laske vettänsä loputen,
  eikä laulaja hyväinen
  laula tyynni taitoansa.
  Mieli on jäämähän parempi
  kuin on kesken katkemahan."
  Niin luonen, lopettanenki,
  herennenki, heittänenki.
  Kerin virteni kerälle,
  sykkyrälle syylättelen,
  panen aitan parven päähän,
  luisten lukkojen sisälle,
  jost' ei pääse päivinänsä,
  selviä sinä ikänä
  ilman luien lonsumatta,
  leukojen leveämättä,
  hammasten hajoamatta,
  kielen keikkelehtämättä.
  Mitäs tuosta, jos ma laulan,
  jos ma paljoki pajahan,
  jos laulan jokaisen lakson,
  joka kuusikon kujerran!
  Ei ole emo elossa,
  oma vanhin valvehella
  eikä kulta kuulemassa,
  oma armas oppimassa:
  on mua kuuset kuulemassa,
  hongan oksat oppimassa,
  koivun lehvät lempimässä,
  pihlajat pitelemässä.
  Piennä jäin minä emosta,
  matalana maammostani.
  Jäin kuin kiuruksi kivelle,
  rastahaksi rauniolle,
  kiuruna kivertämähän,
  rastahana raikkumahan,
  vaimon vierahan varahan,
  ehtohon emintimäisen.
  Se mun karkotti, katalan,
  ajoi lapsen armottoman
  tuulipuolelle tupoa,
  pohjaispuolelle kotia,
  vieä tuulen turvatointa,
  ahavaisen armotointa.
  Sainpa, kiuru, kiertämähän,
  lintu kurja, kulkemahan,
  vieno, maita vieremähän,
  vaivainen, vaeltamahan,
  joka tuulen tuntemahan,
  ärjynnän älyämähän,
  vilussa värisemähän,
  pakkasessa parkumahan.
  Moni nyt minulla onpi,
  usea olettelevi
  virkkaja vihaisen äänen,
  äänen tuiman tuikuttaja.
  Ken se kieltäni kirosi,
  kenpä ääntä ärjähteli;
  soimasi sorisevani,
  lausui liioin laulavani,
  pahasti pajattavani,
  väärin virttä vääntäväni.
  Elkätte, hyvät imeiset,
  tuota ouoksi otelko,
  jos ma, lapsi, liioin lauloin,
  pieni, pilpatin pahasti!
  En ole opissa ollut,
  käynyt mailla mahtimiesten,
  saanut ulkoa sanoja,
  loitompata lausehia.
  Muut kaikki oli opissa,
  mie en joutanut kotoa
  emon ainoan avusta,
  yksinäisen ympäriltä.
  Piti oppia kotona,
  oman aitan orren alla,
  oman äitin värttinöillä,
  veikon veistoslastusilla,
  senki piennä, pikkaraisna,
  paitaressuna pahaisna.
  Vaan kuitenki kaikitenki
  la'un hiihin laulajoille,
  la'un hiihin, latvan taitoin,
  oksat karsin, tien osoitin.
  Siitäpä nyt tie menevi,
  ura uusi urkenevi
  laajemmille laulajoille,
  runsahammille runoille,
  nuorisossa nousevassa,
  kansassa kasuavassa.

﻿ ENSIMÄINEN KIRJA

  En tieä tekijätäni,
  Enkä tarkoin saajoani;
  Liekö telkkä tielle tehny
  Sorsa suolle suorittanut,
  Tavi rannalle takonut,
  Koskelo kiven kolohon.

  Kreivin sylissä istunut.

  Minä seisoin korkialla vuorella,
  Viheriäisessä laksossa;
  Näin, näin minä laivan seilaavan,
  Kolme kreiviä laivalla.

  He laskivat laivan rannalle,
  Kävit maallen astumaan;
  Ja se nuorempi kreiveistä kaikista
  Tuli minua kihlaamaan.

  Hän otti sormuksen sormestaan,
  Ja se oli kultainen.
  "Katsos nyt, minun piikani ihana,
  Sinä saat tämän sormuksen."
  "En ota minä ouoilta sormusta;
  Mua kielsi mun äitini."
  "Ota pois, pane sormus sormeesi,
  Sitä ei näe äitisi!"

  "Mihin panen minä nyt tämän sormuksen,
  Ettei minun äitini nää?
  "Sano: laksossa tuolla kun kävelin,
  Tämän sormuksen löysin mä."

  "Elä neuo sa minua valehtelemaan,
  Sen äitini ymmärtää;
  Paljo parempi on minun sanoa:
  Olin nuoren kreivin sylissä."

  Ja se ilta oli lämmin, ihana,
  Ja linnut ne lauloivat,
  Keto allansa kaunis ja vihanta,
  Kukat keolla kasvoivat.

  Likka istui kreivinsä sylissä,
  Moni muistui mielehen;
  Yö joutui ja päivä oli laskenut,
  Hän nukkui kreivin vierehen.

  Aamulla koska likka heräsi,
  Hän oli ihan yksinään;
  Pois oli laiva lähtenyt rannalta,
  Pois kreiviki vierestään.

  "Voi, voi mua vaivaista piikaa!
  Kuinka onneton nyt minä lien;
  Ota pois meri, vie tämä sormuski,
  Mitä tällä mä käessäni teen."

  "Nyt näen mä sen ehkä myöhään,
  Että muita hän rakasti,
  Minun jätti surussani itkemään,
  Ja viekkaasti vietteli."

  Petetty nuorukainen.

  Nuori mies kihlasi morsiamen,
  Otti oman kullan,
  Meni sitte vieraille maille,
  Lupasi pian tulla.

  Oli hän siellä vuotta kaksi,
  Oli kolme vuotta;
  Kulta luuli kuolleheksi,
  Tainnut ei enää outtaa.

  Nuori mies tuli vierailta mailta,
  Tuli hän kotiansa,
  Meni kultansa kartanohon,
  Tervehti kultoansa.

  Nuori mies tuli vierailta mailta,
  Meni kultansa luoksi;
  Kulta se tuosta valjeni
  Ja ve'et silmistä juoksi.

  "Miksis kultani valjenit,
  Et ole niinkun muinen?"
  "Täytyipä minun valjeta,
  Kun minull' on kulta toinen."

  "Toiseen olen vihittynä,
  Kihlat toiselta saanut;
  Toinen minua toivotteli,
  Toisen kanss' olen maannut."

  Kulta se tuosta surkutteli,
  Paniin pahoillensa,
  Erokirjan kiijotti
  Ja antoi kullallensa.

  "Kirjan nyt minä kirjotin
  Ja annan sinulle tässä;
  Et nyt kauan enempi
  Mua näe maalimassa."

  Veti hän miekan terävän
  Ja painoi itsensä läpi;
  Veri lähti vuotamaan,
  Kun väkevä virta käypi.

  Tästä mahtaa jokahinen
  Panna mielehensä,
  Kuin se tekee pahasti,
  Joka pettää ystävänsä.

  Morsiamen kuolo.

  Illalla istuttiin istumella,
  Murehest' ei mitänä tietty;
  Va rallalla ra, va ralla ralla ra,
  Murehst' ei mitänä tietty.

  Nuori mies sai sitte kirjasen,
  Ett' oli kultansa sairas;
  Va rahalla ra n.

  Kävi hän sitte kammariin,
  Puki siellä parahimmat vaatteet.

  Meni hän sitte tallihin,
  Siell' oli valkia ruuna.

  Otti hän kultaisen satulan,
  Hopiaisten solkien kanssa.

  Satuloitsi valkian ruunansa,
  Sitoi ne hopiaiset solet.

  Läksi hän sitte ajamaan,
  Ajoi seitsemän peninkuormaa,

  Yhtenä kauniina kesäisenä yönä,
  Kun moni makiasti nukkuu.

  Tuli hän viheriähän lehtohon,
  Kuuli kun lintuset lauloi.

  "Mitä te linnut niin suruisesti
  Täällä nyt lauleletta?"

  "Sitäpä linnut me suruisesti
  Täällä nyt laulelemma:

  Sairas on nuoren miehen morsian,
  Kohta jo kuollaki taisi."

  Ajoi hän vähän matkaa etemmä,
  Kuuli hän kellojen soivan.

  Kysyi hän kellon soittajalta:
  "Kellenpä kelloja soitat?"

  "Kuollut on nuoren miehen morsian;
  Sillen mä kelloja soitan."

  Ajoi hän vähän matkaa etemmä,
  Näki hautoa kaivettavan.

  Kysyi hän hauan kaivajalta:
  "Kellenpä hautoa kaivat?"

  "Kuollut on nuoren miehen morsian;
  Sillen mä hautoa kaivan."

  Ajoi hän vähän matkaa etemmä,
  Tuli appensa kartanohon.

  Näki hän ruumiin liinattuna
  Makaavan lautojen päällä.

  Ne posket ennen ruusunpunaiset
  Olivat nyt valkia kun liina.

  Katseli kalvehia kasvoja,
  Ja valkehia poskia kanssa.

  "Ne oli ennen ruusunpunaiset,
  Nyt ovat ne valkia kun liina."

  Rupesi hän sitte itkemähän,
  Itki seitsemän vuorokautta.

  Seitsemän vuorokautta itkettyä
  Kuoli hän kaheksannella.

  Kuollut se sitte hauattihin
  Kuollehen morsiamen viereen.

  Siellä he lepeävät vierekkää,
  Heräävät taivaassa kerran;
  Va rallalla ra, va ralla ralla ra,
  Heräävät taivaassa kerran.

  Velisurmaaja.

  "Mistäs tulet, kustas tulet,
  Poikani iloinen?"
  "Meren rannalta, meren rannalta,
  Äitini kultainen."

  "Mitä sieltä tekemästä,
  Poikani iloinen?"
  "Hevostani juottamasta,
  Äitini kultainen."

  "Mist' on selkäsi saveen tullut,
  Poikani iloinen?"
  "Hevonen huiskasi hännällänsä,
  Äitini kultainen."

  "Mist' on jalkasi vereen tullut,
  Poikani iloinen?"
  "Hevonen polkasi rauallansa,
  Äitini kultainen."

  Mist' on miekkasi vereen tullut,
  Poikani iloinen?"
  "Pistin veljeni kuoliaksi,
  Äitini kultainen."

  "Mintähen sinä veljesi pistit,
  Poikani poloinen?"
  "Mintähen naistani nauratteli,
  Muorini kultainen."
  "Minne nyt sinä itse jouvut,
  Poikani poloinen?"
  "Muille maille vierahille,
  Muorini kultainen."

  "Minne heität taattosi vanhan,
  Poikani poloinen?"
  "Mieron verkkoja paikatkohon,
  Muorini kultainen."

  "Minne heität maammosi vanhan,
  Poikani poloinen?"
  "Mieron rihmoja keträtköhön,
  Muorini kultainen."

  "Minne heität naisesi nuoren,
  Poikani poloinen?"
  "Mieron miehiä katselkohon,
  Muorini kultainen."

  "Minne heität poikasi nuoren,
  Poikani poloinen?
  "Mieron koulua kärsiköhön,
  Muorini kultainen."
  "Minne heität tyttösi nuoren,
  Poikani poloinen?"
  "Mieron karjoja kaitsekohon,
  Muorini kultainen."

  "Koskas sieltä kotihin käännyt,
  Poikani poloinen?"
  "Konsa korppi valkenevi,
  Muorini kultainen."

  "Koskas korppi valkenevi,
  Poikani poloinen?"
  "Konsa hanhi mustenevi,
  Muorini kultainen."

  "Koskas hanhi mustenevi,
  Poikani poloinen?"
  "Konsa kivi veen päällä pyörii,
  Muorini kultainen."

  "Koskas kivi veen päällä pyörii,
  Poikani poloinen?"
  "Konsa höyhen pohjaan painuu,
  Muorini kultainen."

  "Koskas höyhen pohjaan painuu,
  Poikani poloinen?"
  "Konsa päivä syänyöllä paistaa,
  Muorini kultainen."

  "Koskas päivä syänyöllä paistaa,
  Poikani poloinen?"
  "Konsa kuuhut kuumasti polttaa,
  Muorini kultainen."

  "Koskas kuuhut kuumasti polttaa,
  Poikani poloinen?"
  "Konsa tähet taivaalla tanssii,
  Muorini kultainen."

  "Koskas tähet taivaalla tanssii,
  Poikani poloinen?"
  "Konsa kaikki tuomiolle tullaan,
  Muorini kultainen."

  Varpusen olut.

  Näin minä unta maatessani,
  Varpusen panevan oltta;
  Munankuori oli kuurnana,
  Ja tuohta hän ruukasi polttaa.
  Ja koska hän oluensa valmiiksi sai,
  Hän itsensä siitä nyt humalaan joi,
  Ja pani ala räystähän maata.
  Räystähän alla hän nyt makasi
  Ja synkiähän unehen vaipui,
  Kissa hänen nukuksissa kohtasi
  Ja käpälällä selkähän tarttui;
  Varpunen unestansa havasi,
  Kun kissa häntä repi ja raateli,
  Ja kuolema ahisti häntä.
  Varpunen itkuhun puhkesi
  Ja rukoili hartahasti:
  "Elä kissa kulta nyt minua syö
  Ja tapa näin surkiasti!"
  Vaan kissa se hänelle vastasi näin:
  "Ei vainen sun varpunen hyvin nyt käy,
  Sen olen minä näyttävä kohta."

  Kissa se käpälätään kohotti,
  Ja varpunen tuiskahti tuuleen:
  "Panin minä kerta vähän olutta,
  Sen sanon minä kaikkein kuulten;
  Vaan kun ei siitä tullut parempaa,
  Kun että olin henkeni kaottaa,
  Niin olkoonpa viimeinen kerta."

  Kun varpunen pois oli lentänyt,
  Läksi kissa häntä tavottamahan;
  Hän hyppäsi korkialle vuorelle,
  Ja sieltä hän putosi maahan;
  Senkaltaisellapa pauhinalla,
  Pa-pa-pa-pa-pa-pa-pa-pa-pauhinalla,
  Lopun tämä elämä saapi.

  Laulu, olut ja viina.

  Löytyvi kultaa kupiksi,
  Jos talonpoika tahtoo,
  Hopeeta housun napiksi,
  Ken kaluksi sen katsoo;
  Löytyy myös sanoja virsiksi,
  Kun etempätä etsii,
  Ja laittelevi lauluksi,
  Runoiksi tehä viitsii.

  Vaan aina tulee varata
  Ne monet väärät värsyt,
  Ettei laki sua sakota
  Ja pane pahat reisut.
  Niin saapi laulaa helistä,
  Ett oikein seinät soipi,
  Olutta juoa välistä,
  Kun kallo kantaa voipi.

  Se mielen tanssiin taivuttaa,
  Antaa myös vähän voimaa;
  Kyll' uni muuten uuvuttaa,
  Jos välill' ei saa hoivaa.
  Ja teki, neiet naitavat,
  Sen kernahasti suotta,
  Myös ootta yhtä taitavat,
  Jos itse vähän juotta.

  Miehellen ei myös mitään tee,
  Jos ryypyn, kaksi ottaa,
  Vaan kolmas mieltä koittelee,
  Ja neljäs älyn voittaa;
  Viinasta ei tule viisaus,
  Kun sitä paljo ryyppää,
  Vaan kevyt luonto, kerkeys,
  Sen kanssa olla pyytää.

  Mutkainen matka.

  Läksin hevosen ostoon,
  Senki kovaan kostoon;
  Oli mulla rahoja säkki,
  Tuli sitte ilta äkkiin,
  Tahottiin minua tappaa,
  Rahani poies lappaa,
  Minä pääsin pakoon
  Vahvan vaaran rakoon.

  Yhyin sitte yhteen kylään,
  Senki sangen hyvään;
  Menin yhteen taloon,
  Senki sangen jaloon;
  Menin ulkoa tupaan,
  Ilman muuta lupaa.
  Sanoin mie: hyvää iltaa,
  Putosin pääni siltaan,
  Ramppasin oven ramppii,
  Aloin sitte tanssii;
  Panin säkkini naulaan,
  Aloin sitte laulaa.

  Miniä perässä makaa,
  Ei hän unesta takaa,
  Heräsi toki tuosta,
  Alkoi minulle haastaa:
  "Mistä sinä olet miesi?"
  Minä sanoin: "Hiisi tiesi."
  Sanoi hän minulle hiljaan:
  "On meillä alla sillan
  Kellari syvä ja suuri,
  Sinne on murhattu juuri
  Ennenki monta miestä,
  Ku ei päässyt pois eestä."

  Niin minä talosta karsin,
  Matkalle heti marsin,
  Yksinäni halkiöisin,
  Tuskinpa tien minä löysin.
  Lippasin sitte linnaan,
  Saksan kanssa rinnan;
  Saksa se minulle sanoi:
  "Onko sinun miesi jano?
  Osta viinaa sarkka,
  Maksaa kolme markkaa;
  Olutta tuopin täysi,
  Niin saat hyväksi pääsi."

  Marakatti pöyältä katsoi.
  Päälleni rännätä tahtoi;
  Minä häntä jalalla potkin,
  Ruoskalla selkään sutkin.
  Läksin sitte kotihin tuolta,
  Tiell' olin nälkään kuolta;
  Vaan tuli talo vahva,
  Siin' oli jalo rahvas,
  Emäntä ruokaa laittoi,
  Leipeä pöyälle taittoi,
  Söin minä mahani täyen,
  Läksin sitte kotiin käyen;
  Siit' oli mieleni paha,
  Rosvot oli vieneet rahan,
  Enkä mä hevoista saanut;
  Parempi kun oisin maannut,
  Ollunna, ajan senkin,
  Pitkänä päässä penkin.

  Neion valitus.

  Eipä mene mielestäni,
  Eikä muistosta murene,
  Armias ihana aika,
  Jona lauloin ollen lassa,
  Pikku piikana visersin,
  Ilolla ihanan linnun,
  Leipojaisen leikitsevän,
  Tuolla pilvien povella,
  Vapaana, vaivatonna.

  Vapaa vaivoista poveni,
  Tuuvin ennen tuulen lailla,
  Kiiätin kipunan lailla,
  Lennin lehtenä lehossa,
  Perhosena pyörtänöillä;
  Mehun maistelin makian
  Kukan kultaisen kupista,
  Hopealta hohtavaisen.

  Istuin ilona aholla,
  Mehumiellä mättähällä,
  Istuin kukkana keolla,
  Lempeästi leikitellen
  Suloisten sisarten kanssa,
  Tyvenesti tuuvitettu
  Tuulen hengeltä, tulevan
  Metisestä mantereesta.

  Levon kuvana leholla
  Nukuin nurmilinnun lailla;
  Rauha rakkahin rakensi,
  Siirsi vierehen siansa,
  Eikä untani uhannut
  Huolilla heräjävillä,
  Näillä suurilla suruilla,
  Povea nyt polttavilla.

  Empä tieä, enkä taia
  Selkeästi selvitellä,
  Mikä juoksi mieleheni,
  Mikä aivohon osasi
  Aivan ankara ajatus,
  Mikä syttyi syämeheni
  Tuli ennen tuntematon.
  Kun ma vuotta viisitoista
  Olin jättänyt jälelle,
  Nousi nousulla nisäni,
  Suihtui outo syämeheni,
  Huoli uusi huivin alle,
  Pullistuvahan povehen.

  Niin nyt on tukala tuvassa,
  Mieli raskas mantereessa;
  Löyä en armoa aholla
  Enkä lehossa lepoa,
  Eikä onni oksapuien
  Asu mustan varjon alla.
  Vaiva vaivuttaa levolle,
  Vaiva vaivaapi uneni;
  Vaiva herättää valolle,
  Uuen päivän paistehelle.

  Tuolla sytevi, syämen
  Peitetyissä pohjukoissa,
  Toivon tuli tuntematon,
  Tuli outo ja tukala,
  Jot' en saata sammutella,
  Enkä raski raiskaella.
  Tuonne kiiruhtaa kivasti
  Kaikki kieleni tarinat,
  Tuonne aivoni ajatus,
  Tuonne suosio syämen,
  Toivon poluille pimeän,
  Ahtahille aavistuksen,
  Syämelleni suruisten,
  Syämelleni suloisten.
  Kaikki kaikissa ajatus,
  Yks' on aina arvollinen
  Täytten tarvetten seassa,
  Yks' on tarve toivottava,
  Syämelleni surunen,
  Syämelleni sulonen.

  Kaks' oli meitä kaunokaista,
  Emon tuomoa tytärtä,
  Vanhemman varustamata,
  Kaksi siivoa sisarta;
  Käsikkähä me kävimmä,
  Sormikkaha me sovimma,
  Kilpoa kiven etehen,
  Rinnan riihihuonehesen.
  Pois on mennyt meistä toinen,
  Toinen suuresti surevi,
  Itkevi ikänsä kaiken,
  Ajan kaiken kaihoavi.

  Usein minun utuisen,
  Usein utuisen lapsen,
  Maassa mieleni makaavi,
  Alla jalkojen asuvi,
  Alla penkin pehtelevi,
  Nurkissa nuhaelevi
  Miel' ei tervoa parempi,
  Syän ei syitä valkiampi.

  Muut ne ei minua tunne,
  Kotihini tultuani,
  Kun nuo kaksi kappaletta:
  Alimmainen aian vitsa,
  Perimmäinen pellon seiväs,
  Minun piennä pistämäni,
  Neitona vitsastamani.

  Paistavi Jumalan päivä
  Muuallenki maalimassa,
  Ei isosen ikkunoille,
  Ei veikon veräjän suulle.

  Tule tänne, pieni lintu,
  Lennä tänne, lintu rukka,
  Haastele halusi mulle,
  Ikäväsi ilmoittele;
  Mie sanon sinulle jällen,
  Haastan mielihaikiani.
  Sitte vaihamma vajoja,
  Kahenkesken kaihojamme.

  Tuota saariki saneli,
  Saaren rannat raukoitteli,
  Tuot' itki ihanat nurmet,
  Ahot armahat valitti,
  Nuoret heinät hellitteli,
  Kuikutti kukat kanervan,
  Tuota piian pillamusta,
  Emontuoman turmellusta;
  Eipä nouse nuoret heinät,
  Ei kasva kukat kanervan,
  Kasva ei sinä ikänä
  Sillä tuhmalla sialla,
  Kuss' on piika pillattuna,
  Emontuoma turmeltuna.

  Menen metsähän mäelle,
  Puhelen Jumalan puille,
  Haastan haavan lehtiselle,
  Pakajan pajun vesoille;
  Ne ei kerro kellenkänä,
  Kuihkaele kullenkana.

  Kalat kaikki huolestuisi,
  Ahvenet alas menisi,
  Suuret hauit halkiaisi,
  Sären lillit liukeneisi,
  Saisi siikaset surua,
  Kaikki mustuisi mujehet,
  Hänen hoikan huolistansa,
  Murehista mustan linnun.

  Elkäte hyvät imeiset
  Tuota ouoksi otelko,
  Jos mie lapsi liioin laulan,
  Pieni pilpatan pahasti;
  En ole opissa ollut,
  Seisonut sepon pajassa
  Olen oppinut kotona,
  Oman aitan orren alla,
  Oman äitin värttinöillä,
  Veikon vestoslastusilla.

  Emp' ois outo ollenkana,
  Saattamaton saanutkana,
  Ruvennut runon tekohon,
  Vaan tuli iso ikävä
  Se minun pani pakolla,
  Sepä työnti työntämällä.

  Kyllä huoli virttä tuopi,
  Mure virttä muistuttavi,
  Kaiho kantavi sanoja,
  Mielalaset arveloita.

  Laulan hoikka huolissani,
  Ikävissäni ilotsen,
  Panen pakko päivissäni,
  Jott' on iltani kuluisi,
  Aamuni alimenisi,
  Huopeneisi huomeneni.

  Oli mulla muoto muiden,
  Oli muoto muien rinnan,
  Kun ma notkuin nuorempana,
  Hersyin heinän karvallisna.
  Olin ennen, kun olinki,
  Olin armas aikoinani,
  Kaunis kasvinpäivinäni;
  Olin kun omenakukka,
  Tahi tuores tuomenkukka,
  Tahi mansikka mäellä,
  Puola polttokankahalla.

  Omat on virret oppimani,
  Omat saamani sanaset,
  Tiepuolista tempomani,
  Risukoista riipomani,
  Kanarvoista katkomani,
  Vesoista vetelemäni,
  Kun olin piennä paimenessa,
  Lassa lammasten keralla,
  Metisillä mättähillä,
  Kultaisilla kunnahilla.
  Tuuli toi sata sanoa,
  Tuhat ilma tuuvitteli,
  Virret aaltoina ajeli,
  Lausehet vetenä vieri.

  Paista päivä, armas päivä,
  Paista päälle Orra lammin,
  Että kultani näkisin
  Orra lammin laitehella.

  Ei niin mäntyä mäellä,
  Eikä kuusta kukkulalla,
  Jonk' en latvahan kapuisi,
  Kun vaan kultani näkisin.

  Oksat poies otteleisin,
  Joka lehvän leikkoaisin
  Oksat kaikki kaunihitki,
  Kaikki lehvänsä leviät.

  Oisko linnun lentoneuot,
  Kohottimet kotkalinnun,
  Lenteleisin, liiteleisin
  Orra lammin laitehelle.

  Vaan mitä miehellä minulla,
  Kuta kurjanpäiväisellä!
  Ei ole siipeä variksen,
  Jolla luoksesi tulisin.

  Jo olet viikon vuottanunna,
  Kaiken kaunoisen ikäsi,
  Sinisillä silmilläsi,
  Metisellä mielelläsi.

  Vaan vielä sinun tapoan,
  Vielä istun vieressäsi,
  Vaikka minneki menisit,
  Kunneki kulekseleisit.

  Kova on kahle, rautakahle,
  Luja köysi, liinaköysi,
  Rakkaus sitäi kovempi,
  Lujempi siet syänten.

  Voi minua mies poloista,
  Kun nyt näen istumesi
  Tyhjänä tuvassa tässä,
  Asuntosi autiana.

  Pois on mennyt ystäväni
  Pimiähän maanpovehen,
  Muuttanut Manalan maille,
  Käynyt Kalman kartanohon.

  Jota ennen iltasilla
  Vuotin iltani iloksi,
  Kävin vastahan kujilla,
  Koska kuulin kulkevaksi.

  Tullut ei tyhjänä kotihin,
  Tuli täyellä venolla
  Veen. koiria venossa,
  Lintusia liiatenki.

  Joista äiti joutusasti,
  Keitti liemen kerkiästi;
  Ruoan runsahan rakenti,
  Laitti muille ja minulle.

  Kun näki lahella laivan,
  Punamaston purjehtivan,
  Oli luona ensimmäisnä,
  Laivan laialla lähinnä.

  Veen koiransa komiat
  Kanto kauppiaan kätehen,
  Toi parahat liinapaiat,
  Nuolet rautaiset nopiat.

  Vaan miss' on nyt ystäväni!
  Voi kun muistuu mieleheni,
  Suru särkevi syämen,
  Huoli rinnan raatelevi.

  Voi jos vierisi veteni,
  Tahi itku irtautuisi,
  Niinkun muilta muutamilta;
  Ehkä huoli huopeneisi.

  Tahi jos kuolisin minäki,
  Kaatuisin katala raukka;
  Vaan kuka kantaisi surua
  Vaimostani, lapsistani?

  Niin mahan majoilla näillä
  Vielä viipyä vähäisen,
  Vaikk' on mennyt mielestäni,
  Ilo poikennut iäksi.

  Enkö jo sanonut äiti,
  Sanonut saoinki kerroin:
  Hanki tänne tyttö toinen
  Kutojaksi, keträäjäksi;
  Jo olen kyllin keträellyt,
  Kyllin kankaita kuellut,
  Kyllin pessyt pöytiäsi,
  Kyllin laassut lattioita,
  Kyllin kuullut äitiäni,
  En kyllin anoppiani,
  Kyllin heiniä haraillut,
  Kyllin laitellut lapoja,
  Kyllin kukkia keräillyt,
  Seppeleiksi selvitellyt.
  Nyt ne ei kukat koriat
  Kauan päässäni kahaja,
  Ei siniset silkkinauhat
  Paista päivänpaistehessa,
  Eikä suortuvat soriat
  Tuiski tuulessa isosti;
  Kun tulen kotihin toiste,
  Käyn lakissa, en kukissa.
  Sitte lakkini lavia
  Vielä tuiski tuulessaki,
  Kaulahuivini koria
  Kumottavi kuutamella;
  Vaan ne sormukset soriat
  Vakassa valittelevat,
  Silkkinauhani siniset
  Itkevät ikänsä kaiken.

  Sikelialaisen ylistyslaulu kultasestansa.

  Minne, minne mehiläinen,
  Kunne kulkusi varainen?
  Tuskin vielä tuntureilla
  Aamurusko alkehessa.

  Kukat kultaiset, koriat,
  Kaikki vielä kaunihisti
  Lepeävät lemmessänsä,
  Utuisilla uutimilla.

  Kaste kanssa kaikinpuolin
  Vielä vilkkuvi kukilla;
  Etkö sure sulkiasi
  Tulemasta turmiolle?

  Et sä sure sulkiasi,
  Yhä lennät löyhyttelet;
  Sano nyt matkasi minulle,
  Kunne kuitenki yritit?

  Menikö mielessä sinulla?
  Jos ei muuta, jo sanonki,
  Mistä saat mitatta mettä
  Elinkautesi imeä.

  Etkö tullut tuntemahan,
  Näkemähän neioistani?
  Sill' on huulilla hunaja,
  Sillä suu sulinta mettä.

  Lennä sinne lintuseni,
  Kule sinne kultaseni;
  Sieltä saat simoa kyllin,
  Sieltä määrättä mesiä.

  Kreikalaisen tytön lauluja kultaansa ikävöidessä.

  En taia, äiti kulta,
  Ma kangasta kutoa;
  Mull' ompi outo vaiva
  Syänalassa aina
  Tuo kehno Kirki rukka
  Povea polttelevi.

  Kuu kulki matkoihinsa,
  Samoite seitsentähti,
  Jo yli puol'yön aika,
  Ja minä raukka valvon
  Yhäti yksinäni.

  Kaikki antoi armas aika,
  Antoi kesän, antoi talven,
  Antoi joulun, antoi kekrin,
  Antoi riistoa, eloa,
  Ystäviä ja iloa,
  Antoi pojan äitilleni;
  Vaan mitä minulle antoi?
  Ei mitäpä milloinkana.

  Ruvetkasme, rohjetkasme,
  Kauniissa joukossa,
  Elkäs ääntämme hävetkö,
  Kauniissa joukossa,
  Vaikk' on lapset laulamassa,
  Kauniissa joukossa, n.

  Ompa mulla kultainenki,
  Ompa vainen niinki,
  Sen punaisen päivän alla,
  Ompa vainen niinki,
  Sinisukka, saapasjalka,

  Ompa vainen niinki,
  Verkavästi, sarkatakki,
  Ompa vainen niinki,
  Palttinapaita, pumpulihuivi,
  Ompa vainen niinki,
  Leikkatukka, liippahattu,
  Ompa vainen niinki n.

  Suru tuli Suomen maalle,
  Ai, ai Suomen maalle,
  Suru tuli Suomen poikasille,
  Ai, ai poikasille,
  Itku pitkä piikasille,
  Ai, ai piikasille,
  Mure musta vanhemmille,
  Ai, ai vanhemmille n.

  Empä uskonut olisi,
  En vainen olisi,
  Vaikk' oisi sata sanonut,
  Vaikka sata sanonut,
  Tuhat suuta tunnustanut,
  Suuta tunnustanut,
  Tuhat kieltä kertoellut,
  Kieltä kertoellut n.

  Kun kuulen sanottavaksi,
  Eli liioin pantavaksi,
  Silloin seison selvemmästi,
  Piän päätä pystymmästi,
  Olen kun oriheponen,
  Tahi sälkö säärtä lyöen;
  Kuulisin kiitettäväksi,
  Yhenkään ylistäväksi,
  Alempana pään pitäisin,
  Alas silmät siirteleisin.

  Eräskummainen kantele.

  Ne varsin valehtelevat,
  Tuiki tyhjeä panevat,
  Jotka soittoa sanovat,
  Arvelevat kanteletta
  Väinämöisen veistämäksi,
  Jumalan kuvoamaksi,
  Hauin suuren hartioista,
  Veen koiran koukkuluista;
  Soitto on suruista tehty,
  Murehista muovaeltu:
  Koppa päivistä kovista,
  Emäpuu ikipoloista,
  Kielet kiusoista kerätty,
  Naulat muista vastuksista.
  Sentä ei soita kanteleni,
  Ei iloitse ensinkänä,
  Soitto ei soita suosioksi,
  Laske ei laatuista iloa,
  Kun on huolista kuvattu,
  Murehista muovaeltu.

  Elkää oudostuko.

  Otettiin minusta outo,
  Varsin virhi viskattihin,
  Minun lapsen lauluistani,
  Pienen pilpatuksistani;
  Minun liioin laulavani,
  Pahasti pajattavani.
  Vaan elkää hyvät imeiset
  Tuota ouoksi otelko,
  Jos mie lapsi liioin laulan,
  Pieni pilpatan pahasti;
  En ole opissa ollut,
  Seisonut sepän pajassa,
  Saanut ulkoa sanoja,
  Loitompata lausehia;
  Olen oppinut kotona,
  Oman aitan orren alla,
  Oman äitin värttinöillä,
  Veikon vestoslastusilla.

  Kiven alla kieltäjäni.

  Laulaisinpa, taitaisinpa,
  Osajaisinpa olisin,
  Laulaisin minä kotona,
  Vaan en julkea kylässä;
  Kylän naiset nauranevat,
  Ihmiset imehtelevät,
  Minun lapsen lauluvani,
  Pienen piepotuksiani,
  Jos ma lapsi liioin laulan,
  Paljo mieletön pajatan.
  Eik' ole hullun kieltäjäistä,
  Ankaran asettajaista;
  Kiven all' on kieltäjäni,
  Maan alla masentajani,
  Jo on pelto peittehenä,
  Nurmi kaunis kattehena,
  Silmillä heliät hiekat,
  Jaloilla muhiat mullat.

  Miksi en laulaisi.

  Laulavat Lapinki lapset,
  Heinäkengät heittelevät,
  Hirven harvoilta lihoilta,
  Petran pienen pallehilta;
  Niin miks' en minäi laula,
  Miks' ei laula meiän lapset,
  Ruoalta rukihiselta,
  Suulta suurukselliselta?

  Laulavat Lapinki lapset,
  Heinäkengät heittelevät,
  Vesimaljan juotuansa,
  Petäjäisen purtuansa;
  Niin miks' en minäi laula,
  Miks' ei laula meiän lapset,
  Juomalta jyvälliseltä,
  Oluelta ohraiselta?

  Laulavat Lapinki lapset,
  Heinäkengät heittelevät,
  Nokisilta nuotioilta,
  Hiilisiltä hiertimiltä;
  Niin miks' en minäi laula,
  Miks' ei laula meiän lapset,
  Lavitsoilta lautaisilta,
  Huonehilta honkaisilta?

  Laula, laula kieli keito!

  Suu kurja sulin pakaja!
  Etpä silloin laajoin laula,
  Etkä aivan pitkin piuska,
  Kun sa kuolet kurja kieli,
  Katonet katala raukka;
  Kun on suussa surman suitset,
  Surman päitset päälaella,
  Kaulassa Manalan kahle,
  Tuonen ohjat olkapäillä.

  Laula, laula kieli keito,
  Suu kurja suun pakaja!
  Etpä silloin laajoin laula,
  Etkä aivan pitkin piuska,
  Kun viisin vyöteltänehe,
  Kuusin kengiteltänehe,
  Päälle lauan lasketahan,
  Liina päälle liitetähän.

  Laula, laula kieli keito,
  Suu kurja sulin pakaja!
  Etpä silloin laajoin laula,
  Etkä aivan pitkin piuska,
  Kun sa vieähän viluhun,
  Pakkasehen paiskatahan,
  Lauta alle, toinen päälle,
  Kupehelle kummallenki.

  Laula, laula kieli keito,
  Suu kurja sulin pakaja!
  Etpä silloin laajoin laula,
  Etkä aivan pitkin piuska,
  Tuonen tuopin tuomisilta,
  Manan kannun kantamilta;
  Kehnot siell' on tuopin tuojat,
  Kannun kantajat katalat.

  Laula, laula kieli keito,
  Suu kurja sulin pakaja!
  Etpä silloin laajoin laula,
  Etkä aivan pitkin piuska,
  Kun sa suuni ruohon kasvat,
  Kieleni heliän heinän,
  Vatsani vihannan viian,
  Kulman oravikuusen.

  Laula, laula kieli keito,
  Suu kurja sulin pakaja!
  Laula vaikka laskematta,
  Ja heläjä heittämättä!
  Jääpi suuta surmallenki,
  Kieltä maassaki märätä,
  Tuonen toukkien jyviä,
  Manalan matojen syöä.

  Äiä on ääntäni kulunut.

  Lauloin ennen lapsempana,

  Kieltä pieksin pienempänä,
  Vaan en nyt sanoa saata,
  Enkä kielin kerskaella;
  Kieleni minun kipiä,
  Säveleni sangen sairas.
  Äiä on ääntäni kulunut,
  Säveltäni suuri säie,
  Sitte mennehen sykysyn,
  Sitte toisen toukoaian.
  Yskä on suuni sulkenunna,
  Tauti salvanna sanani,
  Jotk' ennen jokena juoksi,
  Myötävirtana vilisi.
  Niin mun ennen ääni juoksi,
  Kun lyly lumella juoksi,
  Venonen jokivesillä,
  Mastilaiva lainehilla.
  Nyt on ääneni poloisen,
  Minun kurjan kulkkutorvi,
  On kun karhi kaskimailla,
  Hangella havupetäjä,
  Vene kuivilla kivillä,
  Reki rannan hiekkasilla.

  Kuoli rakentajani.

  Ei kumaja kuiva kulkku,
  Eikä rintani rimaja,
  Kun ei voilla voiettane,
  Rakettane rasvasilla.
  Ei oo voilla voitajoa,
  Rasvoilla rakentajoa
  Kun ennen oma emoni;
  Sepä voilla voiellutti,
  Sekä rasvoilla rakenti.
  Jo nyt on kuollut kuusi vuotta,
  Kaonnut kaheksan vuotta,
  Kuollut voilla voitajani,
  Rasvoilla rakentajani.

  Silloin laulan, konsa jouan.

  Tupa on täynnä tuppisuita,
  Pöytä pönkiä mahoja;
  Ei olle virren virkkajoa,
  Asian alottajoa,
  Kun en mie ruma, ruvenne,
  Lapsi laiha laikahtane,
  Virsilöitä virkkamahan,
  Asiita alottamahan.
  Silloin laulan, konsa jouan,
  Konsa jouan ja kykenen,
  Kons' ei kaurani karise,
  Eikä heinäni heläjä,
  Rukihini ei rutaja.
  Nytpä ei kaurani karise,
  Eikä heinäni heläjä,
  Rukihini ei rutaja;
  Niin tuonko tupahan virret,
  Saan sanani lämpimähän,
  Istume ilokivelle,
  Luome leikkikalliolle,
  Ilovirret vieressäni,
  Saatavillani sanaset.

  Ei sanat sanoihin puutu.

  Kyll' on maata kyntäjällä,
  Ahoja ajelijalla,
  Kangasta kävelijällä,
  Vettä viljoin soutajalla,
  Viel' on virttä laulajalla,
  Runoja rupeajalla.
  Ei sanat sanoihin puutu,
  Virret veisaten vähene;
  Ennen metsä puita puuttui,
  Metsä puita, maa kiviä,
  Ennenkuin runo sanoja,
  Runon lapsi laululoita.
  Sanasta sana tulevi,
  Kypenestä maa kytevi,
  Laulu päästä laajenevi,
  Virsi veisaten venyvi.
  Sitä suu pakaelevi,
  Mitä mieli tietelevi,
  Sinne laulaja menevi,
  Kunne virsi viittoavi.
  Tuhma lauluhun latovi,
  Vierittävi virtehensä,
  Mitä sylki suuhun tuopi,
  Vesi kielelle vetävi.
  Tuosta tunnen tuhman virren,
  Pitkä virsi tuhman virsi,
  Kaksi kaunista sanoa,
  Tahi ei täyttä kahtakana.
  Viisas virren veisoavi,
  Oppinut osaelevi,
  Sanat saapi paikallehen,
  Luottehet lomia myöten;
  Suu se syytävi sanoja,
  Kieli luopi luottehia,
  Niinkuin ratsu jalkojansa,
  Ori konsti koipiansa.
  Viisas virren veisoavi,
  Ajallaan lopettelevi;
  Hyvä on laulu loppuvasta,
  Lyhyestä virsi kaunis.
  Mieli on jäämähän parempi,
  Kun on kesken katkemahan.
  Eipä koski kielaskana
  Laske vettänsä loputen,
  Eikä laulaja hyväinen
  Laula tyyni taitoansa.

  Jos ma lauluille rupean.

  Jos ma lauluille rupean,
  Virrentöille työnteleme,
  Laulan pihlajat pihalle,
  Tammen keskitanhualle,
  Tammelle tasaiset oksat,
  Joka oksalle omenan,
  Omenalle kultapyörän,
  Kultapyörälle käkösen;
  Kun käki kukahtelevi,
  Kulta suusta kuohahtavi,
  Vaski leuoilta valuvi,
  Kultaisehen kuppisehen,
  Vaskisehen vakkasehen,
  Ilman maahan vieremättä,
  Rikoille ripoamatta.
  Siitä tammen taittelemma,
  Pihlajat pirottelemma,
  Tyvet teemmä tynnyriksi,
  Latvat laivan mastiloiksi,
  Kesken kesti pöytäsiksi,
  Pikariksi pienet oksat.

  Luonenko, lopettanenko?

  Mieleni minun tekisi,
  Aivoni ajattelisi,
  Lähtiäni laulamahan,
  Saahani sanelemahan;
  Monet on taiot taskussani,
  Ajatukset vyöni alla,
  Saoin saatuja sanoja,
  Tuhat virren tutkelmata.
  Laulaisinpa, taitaisinpa,
  Kellittäisin, kestäisinpä,
  Laulaisin lahoissa näissä,
  Kehikoissa kellittäisin,
  Vaan on muustaki muretta,
  Huolta huomispäivistäni,
  Etten tieä tiimalleni,
  Enkä taia tarkalleni.
  Suuni sulkea pitäisi,
  Kiini kieleni sitoa,
  Laata virren laulannasta,
  Heretä heläjämästä.
  Niin luonen, lopettanenki,
  Herennenki, heittänenki,
  Paremmille laulajille,
  Taitavammille runoille.
  Kelin virteni kerälle,
  Suorittelen sommelolle,
  Panen aitan parven päähän,
  Luisten lukkojen taaksi,
  Ettei pääse päivinähän,
  Selviä sinä ikänä.

  Ei runo rahatta laula.

  Laulaisinpa, taitaisinpa,
  Vaan en mie rahatta laula,
  Suut' en kullatta kuluta,
  Pieksä kieltä penningittä.
  Laulajan laki väsyvi,
  Runon kulkku kuivettuvi,
  Rahatonta laulaessa,
  Kullatonta kukkuessa.
  Emmä äijiä anoisi,
  Enkä paljo pakkoaisi:
  Äyrin suun avamisesta,
  Riunan kielen kääntymästä,
  Kopeikan koko sanalta,
  Puolen puolelta sanalta.
  Tahi kysyn miestä miekkoinehen,
  Satuloinehen hevoista,
  Kuningasta linnoinehen,
  Pappia kirikköinehen.

  Virren kiittäjälle ja moittijalle.

  Siin' oli virsi kuullaksenne,
  Toinen ilman ollaksenne;
  Kumartakaa kuulijani,
  Otsin maahan oppijani!
  Ken tätä virttä kiittänevi,
  Laulua ylistänevi,
  Sille poika syntyöhön
  Kyntäjäksi, kylväjäksi,
  Vastaskoivun valkoiseksi,
  Meren kaislan kaunoiseksi,
  Viisahaksi, kun isonsa,
  Läpi käymähän keräjät,
  Jutut julki jaksamahan.
  Kenpä virttä moittinevi,
  Laulua alentanevi,
  Sille tyttö syntyöhön
  Pätsirinnan valkoiseksi,
  Tervaskannon kaunoiseksi,
  Niin on laiska, kun emonsa,
  Alla aian maattavaksi,
  Lepikköön levättäväksi.

  Toisin ennen, toisin eilen.

  Toisin ennen, toisin eilen,
  Toisinpa tänäi päänä:
  Elettihin meillä ennen,
  Oltihin ojan takana,
  Ojapuita poltettihin,
  Ojavettä keitettihin:
  Syötihin ojakaloja,
  Isolassa ollessani,
  Emolass' eläessäni.
  Toisin silloin Lappi lauloi,
  Hyrehti hyväsukuinen,
  Vennon joukio jorisi,
  Vennon joukko jouatteli,
  Hyvän sammon saatuansa,
  Kirjokannen tuotuansa.
  Toisin silloin touko kasvoi,
  Toisin maa orahan otti,
  Toisin paistoi päivä silloin,
  Toisin kuutamet kumotti.

  Ve'en varaiset.

  Oli meitä, kun oliki,
  Oli ennen aikoinansa,
  Siskoja sininen silta,
  Veikkoja veno punainen.
  Tuli tuuli, otti laian,
  Tuli toinen, toisen otti,
  Kolmansi kokan repäsi;
  Tuli viimeinen vihuri,
  Sepä vei koko venehen.
  Jäi veikot veen varahan,
  Joutui sormet soutimeksi,
  Käsivarret vartimeksi,
  Peukalo perämelaksi.
  Soua sormet tuolle maalle,
  Kussa puut punalle paistoi,
  Puut punalle, maat sinelle,
  Kivet kiiltävät vaselle,
  Hopialle hongan oksat,
  Kullalle kukat kanervan.

  Ve'en varaiset  toisin

  Oli meillä, kun oliki,
  Oli ennen aikoinansa,
  Siskoilla sininen silta,
  Veikoilla vene punainen.
  Nousi tuuli tuulemahan,
  Ilman ranta riehkimähän,
  Tuuli puut havuttomaksi,
  Kanarvat kukattomaksi,
  Heinät helpehettömäksi.
  Siitä taittoi siskon sillan,
  Veikoilta venon hajotti,
  Jätti veikot veen varahan,
  Siskot siirrälti salolle;
  Jätti sormet soutimiksi,
  Kämmenet käsimeloiksi,
  Hongan oksat huonehiksi,
  Katajat kamariloiksi.

  Muinainen käkeni.

  Kukkui muinainen käkeni,
  Entinen ilokäkeni,
  Kukkui illat, kukkui aamut,
  Kerran keskipäivälläki,
  Syänyöllä sylkytteli.
  Jo on kuollut kuusi vuotta,
  Kaonnut kaheksan vuotta,
  Viety entinen iloni,
  Syöty kullan kukkujani.
  Mikä söi minun käkeni,
  Kuka kullan kukkujani,
  Kun ei kuulu kukkuvaksi,
  Illalla iloitsevaksi,
  Päivänlaskun laulavaksi,
  Minun iltani iloksi,
  Huomeneni huopeheksi,
  Aina aikani kuluksi;
  Jott' ei ois illoilla ikävä,
  Ei apia aamuisilla.

  Jumalaan turvaava.

  Enpä tuota tunnekana,
  Tunnekana, tieä
  Kulle syylle sylveäme,
  Kulle laaume laulle;
  Jop' on minua jotki suotu,
  Jotki suotu, kutki saatu,
  Sillaksi likasioihin,
  Pahan paikan polkimeksi.
  Joko nyt heitti Herra Kiesus,
  Hylkäsi hyvä Jumala,
  Sukukunnan surtavaksi,
  Heimon helliteltäväksi?
  Vaan ellös sukuni surko,
  Kamaloiko ristikansa,
  Mun poloisen päiviäni,
  Angervoisen aikojani!
  Eipä heitä Herra Kiesus,
  Hylkeä hyvä Jumala,
  Kun mä luome luojahani,
  Heitäme Jumalahani.
  Suvun syötti, synnyn syötti,
  Esivanhemman elätti;
  Niin miks' ei minua syötä,
  Kuks' ei kurjoa elätä,
  Sukukunnan suupaloilla,
  Heimokunnan hempuloilla.

  Kuin saisin, en heittäisi.

  Kun mä kerran kengät saisin,
  Kerran kestävän hevosen,
  Kerran korjan kelvollisen,
  Kerran paian palttinaisen;
  Niin kuin kerran kenkisime,
  Empä ennen riisuisime,
  Enkä ennen heittäisime,
  Ennenkun Tuonelan tuvilla,
  Manalan majaperillä.

  Paljo on tikalla huolta.

  Enpä tuota tieäkänä,
  Tieäkänä, tunnekana,
  Kuta laulaisin lajia,
  Kuta syytä syyättäisin;
  Joko teen tikasta virren,
  Pakinan tikan pojasta.
  Paljo on tikalla huolta,
  Ja paljo tikan pojalla,
  Syömisistä, juomisista,
  Henkensä pitämisestä.
  Noin tiesin tikan sanovan,
  Kuulin kurjan kuikuttavan:
  "Enpä tieä tikka rukka,
  Kuta tammea takonen,
  Kuta kuusta kolkuttanen,
  Kuhun kulkenen salohon:
  Tuolla ois enempi puita,
  Tuolla äiä pökkelöitä,
  Tuolla toukkia paremmin."
  Noin tiesin tikan sanovan,
  Kuulin kurjan kuikuttavan:
  "Enpä tieä tikka rukka,
  Minne mennä, kunne käyä,
  Kunne kuitenki osata.
  Istun tässä illan kaiken
  Karjalaisen kannon päässä,
  Ei syötetty, ei juotettu,
  Eikä toiste toivotettu,
  Eikä ennistä kysytty;
  Päivän päätäni kivisti,
  Viikon väänti vatsoani.
  Sat' oli miestä Salliloa,
  Tuhat miestä Tulliloa,
  Ei ken pöytähän panisi,
  Lautahan las'etteleisi."

  Mikä lie piioillani?

  Pestaisinpa mieki piian,
  Orjan ottaisin minäi,
  Kun ois tuohi vaattehena,
  Savi ruokana parassa;
  Tahi se syömättä eläisi,
  Tarkeneisi vaattehetta.
  Viisin piikoja pitäisin,
  Kuusin käskynkuulijoita.
  Vaan en nyt sanoa saata,
  Enkä tuota tuhma tunne,
  Mi on piru piioillani,
  Paha palkkalaisillani,
  Ei pysy minulla piiat,
  Orjat ei ne ollenkana.

  En elä elotta.

  Osapoika, onnipoika,
  Jumala rahakas poika!
  Rikos riistainen rekesi,
  Tavarainen aisa taita,
  Rikki riihen kynnyksehen,
  Poikki aitan portahille;
  Täytä riihi riistallasi,
  Aha aittani elolla;
  Sill' en mie elä elotta,
  Asu ilman ammatitta,
  Ennen teltojen tekijä,
  Vaskivaippojen vanuja,
  Kultakangasten kutoja,
  Hopiaisten huolittaja.

  Kyil' on kystä aitassa.

  Tule meille Tuomas kulta!
  Tuopa joulu tullessasi!
  Tule kekri, jouvu joulu,
  Sekä pääse pääsiäisen!
  Kyll' on kystä aitassamme,
  Paljo pantua eloa,
  Sirkan reisi, paarman jalka,
  Peiposen peräpakara,
  Sammakon sakarivarvas,
  Sisiliskon silmäpuoli.

  Syitä vajavaisuksiin.

  Miks' on minulla ääni vieno,
  Ääni vieno ja matala?
  Siks' on minulla ääni vieno,
  Ääni vieno ja matala,
  Kun olen kylmällä kyhätty,
  Syänkuilla synnytetty,
  Vaahtokuuna vaivat nähty,
  Lehtipuussa liekutettu.

  Miks' on silmäni kipiät,
  Näkimeni näin täperät?
  Siks' on silmäni kipiät,
  Näkimeni näin täperät,
  Kun itken joka ikävän,
  Joka huolen huokaelen,
  Joka viikon vierettelen,
  Joka kuuhuen kujerran.

  Mintähen olenki huoles,
  Mintä hoikka huolellinen?
  Sentähen olenki huoles,
  Senpä hoikka huolellinen:
  Nousi suolle suuri honka,
  Viitahan vilu petäjä,
  Joss' oli huolilla siansa,
  Murehilla muu pesänsä;
  Siit' on mulle tuntu tehty,
  Tuutu tehty, käätty kätky,
  Vaku vaivainen rakettu.

  Miks' on mulla muoto musta,
  Muoto musta, kaiat kasvot?
  Siks' on mulla muoto musta,
  Muoto musta kaiat kasvot,
  Kun synnyin sysituvassa,
  Kasvoin karstakammarissa,
  Join paljo joesta vettä,
  Söin suolta sammalia.
  Enk' ole sitte kyllin syönyt,
  Kun emosen syöttäessä;
  Enkä sitte siivon juonut,
  Kun emosen juottaessa;
  Enk' ole sitte siivon pesty,
  Kun emosen kylvettäissä;
  Enkä siivon nukkununna,
  Kun emosen soutaessa.

  Erotus mielillä.

  Miten on mieli miekkoisien,
  Autuallisten ajatus?
  Niin on mieli miekkoisien,
  Autuallisten ajatus,
  Kun keväinen päivännousu,
  Aamun armas aurinkoinen.
  Mitenpä poloisten mieli,
  Kuten allien ajatus?
  Niinpä se poloisten mieli,
  Niinpä allien ajatus,
  Kun syksyinen yö pimiä,
  Talvinen on päivä musta;
  Minun on mustempi sitäi,
  Synkiämpi syksy-yötä.

  Armottoman osa.

  Alahan on allin mieli
  Uiessa vilua vettä,
  Alempana armottoman
  Käyessä kylän katua.
  Vilu on vatsa varpusella
  Jääoksalla istuessa,
  Vatsani minun vilumpi
  Astuessani ahoja.
  Syän kylmä kyyhkysellä
  Syöessä kylän kekoa,
  Kylmempi minun sitäi
  Jäävesiä juoessani.

  Missä nyt minun osani?

  Osa oli minulla; ennen,
  Niinkuin muilla muuallaki,
  Kun kasvoin ison koissa,
  Elelin emoni mailla.
  Kasvoin kun kala meressä,
  Vesa nuorella norolla,
  Niinkun putki puuta vasten,
  Saraheinä vuorta vasten,
  Vitikkö mäkeä vasten.
  Kasvoin taaton kannikoilla,
  Venyin veikon viipuloilla,
  Maammoni kananmunilla,
  Sisaren sianlihoilla.
  Poiss' on nyt osani multa,
  Katehessa kohtaloni.
  Missäpä minun osani,
  Kussa kurjan kohtaloni?
  Tulen tuiman tiettävissä,
  Ilmivalkian varassa.
  Osani paloi palossa,
  Turmeltui tulen sisässä,
  Pahana palokesänä,
  Tulivuonna voimatonna.

  Makaaja onni.

  Muilla onni työn tekevi,
  Haltia rahan hakevi;
  Minun onneni makasi,
  Haltiani haukotteli,
  Kiven alla kinnas käässä,
  Havun alla hattu päässä.
  Oisko onni ostaminen,
  Lykky tieltä löytäminen,
  Ostaisin paremman onnen,
  Pahan onnen pois panisin,
  Selin seinähän sitoisin,
  Päin panisin patsahasen,
  Siinä vitsoin vinguttaisin,
  Nahkaruoskiin naukuttaisin,
  Kantaisin vilua vettä
  Kovan onnen olkapäille.

  Erotus onnilla.

  Osallisten onni valvoi,
  Lykyllisten lyyrätteli;
  Minun malkion makasi,
  Minun utran uinueli,
  Osallisten orren päässä,
  Lykyllisten lyhtehillä.
  Tuuvitti emo minua,
  Vaapotteli vanhempani,
  Orrella osattomalla,
  Kätkyessä vaivaisessa.
  Yks oli lehmä maammollani,
  Sen häjy häräksi muutti,
  Piru pitkäpiimäiseksi.
  Härän söi susi kesällä,
  Minä maiotta makasin,
  Minä voitta vuollattelin;
  Kesän voitta kellittelin,
  Rieskasetta riuottelin,
  Talvilampahan takuissa,
  Mustan uuhen untuvissa.

  Tuli talvi, ei tahottu.

  Eläisi kesällä kenki,
  Hein'ajalla heikompiki,
  Vaan on pakko pakkasella.
  Suru suurella lumella.
  Kelpasin minäi kesällä,
  Päin päiväpaistehella;
  Tuli talvi, ei tahottu,
  Syänkuill' ei syötettynä;
  Jouvuin kurja kulkemahan,
  Nälän kanssa nääntymähän,
  Pakkasessa parkumahan,
  Vilussa värisemähän.
  Annapas kesä tulevi,
  Lähenevi lämmin aika,
  Taas minua tarvitahan
  Rukihin rutistuessa,
  Kesäheinän heiluessa,
  Kaurojen karistuessa.

  Ei vaivaista häihin.

  Häitä Hiitola pitävi,
  Paha joukko juominkia;
  Tappoi häiksehen hevosen,
  Ruo'iksehen mustan ruunan.
  Ei ole häistä Hiitolaisten,
  Pahan joukon juomingista;
  Ei häjyä häihin vieä,
  Kylän kurjoa kutsuta.
  Itse hurjat häänsä juovat,
  Pahat piirunsa pitävät;
  Ei varoa vaivaiselle,
  Onnettomalle osoa.

  Mulnaiset ajat paremmat.

  Ajattelen aikojani,
  Muistan muita päiviäni,
  Parempia päiviäni,
  Entistä elantoani.
  Muin' oli ajat paremmat,
  Päivät kaikki kaunihimmat,
  Päivänlaskut laupiaammat,
  Koriammat huomenkoitot.
  Toisin silloin touko kasvoi,
  Toisin maa orahan otti.
  Silloin nousi nuoret heinät
  Kun ma nousin nuorukainen;
  Silloin kasvoi kaikki kaislat,
  Kun ma kasvoin kaunis lapsi.
  Kasvoin koissa korkiassa,
  Ylenin ylituvissa,
  Kaunihilla kannikoilla,
  Liioilla lihamuruilla.
  Vaan tuli surma suutimaton,
  Kesken yötä kenkimätön,
  Pois otti minun poloisen,
  Kauas kantoi Karjalasta,
  Näille ouoille oville,
  Veräjille vierahille,
  Jossa harvoin päivä paistoi,
  Harvoin kuutamet kumotti;
  Harvoin on kuultu kuikan ääni,
  Harvoin kaakkurin kajatus;
  Harvoin on hauki vierahana,
  Siika ei sinä ikänä,
  Lohen poik' ei polvenahan.
  Niinpä nyt tätä nykyä,
  Tällä tuhmalla iällä,
  Sian tieän, kussa synnyin,
  Kanssa kaiken, kussa kasvoin,
  En tieä sitä sioa,
  Kussa kuolo kohtajavi,
  Hengen loppu loukahtavi,
  Näillä ouoilla ovilla,
  Veräjillä vierahilla.

  Vierin maalle vlerahalle.

  Kun kasvoin koissa ennen,
  Korkian ison koissa,
  Teutoi tengat tietä myöten,
  Rahat rantoa ajeli.
  Tuli tauti, taaton tappoi,
  Tuli surma, söi emoni,
  Jopa tuosta toissa vuonna,
  Kohta kolmanna kesänä,
  Raha vieri, ranta vieri,
  Teräs vieri, tenka vieri,
  Mie vielä enemmin vierin,
  Vierin maalle vierahalle,
  Tulin tuntemattomalle.
  Yks' on tuuli tuttuani,
  Päivä ennen nähtyäni;
  Muut ne ei minua tunne,
  Mie vaan muita tunnustelen,
  Venäläistä veikokseni,
  Venakkoo sisarekseni,
  Jos ei veikko liene'känä,
  Emon laps' ei olle'kana.

  Niin en nyt sinä ikänä,
  En poloinen polvenani,
  Kuule veikon veisoavan,
  Laulavan emoni lapsen.
  Kun kerran kävin pihalle,
  Aivan aamulla varahin,
  Kuulin laulannan lahella,
  Miepä rannalle laseme,
  Luulin veikon veisoavan,
  Laulavan emoni lapsen.
  Eipä veikko veisannunna,
  Laulanna emoni lapsi,
  Sorsat täällä soittelevi,
  Kuikat kuikerrettelevi,
  Koskessa kiven kolossa,
  Veen virran pyörtehessä.

  Kotihinsa toivova.

  Oisko mulla, kun on muilla,
  Hevonen rekivetoinen,
  Reki kaksikaplahinen,
  Sa'an maksava satula,
  Korja kolmikymmeninen;
  Kyllä mä itse luokit saisin,
  Saisin aisat ainiaiset,
  Luokki tuomesta tulisi,
  Aisat pitkät pihlajasta.
  Sitte en kauan katselisi,
  Enkä ennen seisattaisi,
  Kun mun tultua kotihin,
  Päästyä ison pihoille,
  Ison tupa tupruaisi,
  Lämpiäis' emoni sauna.

  Minun on koti koivikossa.

  Ei tieä kotoiset vaimot,
  Eikä naiset naapurini,
  Missä miehet mellostavi,
  Kussa uhmoaa urohot;
  Missä mellostan minäi,
  Kussa kurja uhmaelen.
  Sainpa kiero kiertämähän,
  Vaivainen vaeltamahan,
  Kuuksi päiväksi kululle,
  Ilman rannalle iäksi,
  Tieä en suojoa sioa,
  Enkä tyyntä valkamoa.
  Sorsall' on siansa suojat,
  Tyynet allilla asunnot,
  Johon sorsa suojeleksen,
  Alli laitto laajeleksen;
  Minun on koti koivikossa,
  Pajupehkossa pesäni,
  Kuhun kurja suojeleme,
  Sekä laitto laajeleme.

  Korpi kurjalla kotina.

  Kotihinsa muut menevät,
  Majoillensa matkoavat,
  Kurjall' ei ole kotia,
  Katalalla kartanoa;
  Korpi kurjalla kotina,
  Salo sauna vaivaisella.
  Moni on päivä päätön päivä
  Usiampi einehetön:
  Ilta ainaki tulevi,
  Yö etehen ennättävi,
  Moni tuikkavi tulonen,
  Vilkuttavi valkiainen.
  Ei ole turvoa tulesta,
  Valkiaisesta varoa,
  Turvoa tuhoistakana,
  Vaivaistakana varoa.
  Tuikkaen tuli palavi,
  Vilkutellen valkiainen,
  Eessä lapsen armottoman,
  Kohalla kovaosaisen.
  Noin tunsi tulen isäntä,
  Virkkoi valkian pitäjä,
  Tuvallinen tuumoavi,
  Ja sanovi saunallinen:
  "Pois turvaton tuvasta,
  Armoton katoksen alta!
  Tuulen vieä turvatonta,
  Ahavaisen armotonta,
  Varatonta vastarannan."

  En tohi tupahan mennä.

  Surull' on susi metsässä,
  Surummalla mie sitäi;
  Retkell' on repo metsässä,
  Retkemmällä mie sitäi;
  Jälell' on jänis metsässä,
  Jälemmällä mie sitäi.
  Vilu on mulla vienoisella,
  Vilu vienopäiväisellä,
  Kylmänen kyläjalalla;
  Menisin minä tupahan,
  En tohi tupahan mennä,
  Saaha sammalhuonehesen.
  Ei tupa ison tekemä,
  Tup' on vierahan tekemä,
  Venäläisen veistelemä,
  Karjalaisen kalkuttama.

  Koista erotettu.

  Koti korkia näkyvi,
  Aitta kaunis kaljottavi,
  Jossa veikkoni viruvat,
  Siskoni sirottelevat
  Veikot vierahat minulle,
  Sivukulkijat sisaret,
  Emo vielä vierahampi,
  Ouompi oma emoni.
  Emoni minun erotti,
  Kantajani karkotutti,
  Poies muista lapsistansa,
  Kauas kantamaisistansa,
  Tuulipuolelle tuhoa,
  Pohjaispuolelle kotia,
  Pohjan tuulta tuntemahan,
  Ärjyntää älyämähän.
  Jo tunnen katala kaikki,
  Tunnen tuulet, tunnen tuiskut,
  Tunnen ainoiset ahavat,
  Tunnen tuimat vastarinnat,
  Tunnen jäiset jääsatehet,
  Sekä räntäisen satehen.
  Yht' en tulle tuntemahan
  Ehtoja oman emoni,
  Oman veljen veikkoutta,
  Mielisiivoa sisaren.

  Suvultaan heitetty.

  Kuuli ennen äiti äänen,
  Iso itkuni tajusi,
  Kun istuin ison sylissä,
  Paruin äitin paarmahilla;
  Nyt ei äiti ääntä kuule,
  Iso ei itkua tajua.
  Kuoli tuo kultainen isoni,
  Kaatu armas kantajani;
  Jäin mä veljien varahan,
  Sisarien alle armon.
  Parempi veen varassa,
  Kun on veljien varassa,
  Armahampi alla tuulen,
  Kun sisaren armon alla.
  Niin mä vieren veijistäni,
  Kuni puut pinosta vieri,
  Kivet saunan kiukoasta;
  Niin mun siskoni sivusi,
  Kun on kieron keträpuunsa;
  Niin mun heitti heimokunta,
  Kun orava kuivan kuusen.
  Suku suuttui, heimo heitti,
  Hylkäsi hyvä sukuni,
  Oma veikko vierastutti,
  Siskoni kävi sivutse.
  Vaan jos heitti heimokunta,
  Hylkäsi hyvä sukuni,
  Elä heitä Herra Kiesus,
  Hylkeä hyvä Jumala,
  Hyvien hylättäväksi,
  Pahojenki pantavaksi.
  Hoia Herra huolellista,
  Kaitse lasta kaihollista,
  Kun ma huuan huolissani,
  Suruissani surkuttelen!

  Oli ennen parempi.

  Olipa minulla ennen,
  Oli ennen aikoinani,
  Iso ilmoin syntyessä,
  Maammo maille kantaessa,
  Emonen imettäessä.
  Iso minun heitti iljenelle,
  Maammo maalle paljahalle,
  Veljet vieville vesille
  Sisaret sulille soille,
  Ilman vyöttä, vaattehitta,
  Iholla alastomalla.
  Niin minun isoni heitti,
  Kun on kieron kirvesvarren;
  Niin minun emoni heitti,
  Kun on väärän värttinänsä;
  Niin mun heitti siskoseni,
  Kun on kartun kalliolle;
  Niin mun heitti veikkoseni,
  Kun kala kivisen rannan,
  Lohi luotoisen apajan.
  Heitit suurille suruille,
  Apioille mielaloille;
  Turvani on turpehessa,
  Armo kirkon aian alla,
  Toivo Tuonelan tuvissa.

  Parempi kuolla kun kitua.

  Syäntäni tuimelevi,
  Päätäni kivistelevi;
  Eikä tuima tuimemmasti,
  Kipiämmästi kivistä,
  Jotta huomena minua
  Hurstin huiskuteltaisi,
  Käsin käännyteltäisi.
  Sitte toisena pyhänä
  Kuus' ois tuomassa tupahan,
  Viisi viemässä viluhun,
  Sata tielle saattamassa.
  Veisi veikkoni hevonen,
  Taluisi isoni tamma,
  Musta multihin vetäisi,
  Savenkarva saatteleisi;
  Kuuluisi kuparin ääni,
  Vasken ääni vankahuisi.

  Kuolisinko koito raukka.

  Kuusen juuret kuivettuvat,
  Vaan ei kuivu kyyneleni;
  Meret suuretki sulavat,
  Ei sula minun suruni.
  Mitä voin minä poloinen,
  Kuta taian kurja raukka,
  Tämän suuren huolen kanssa,
  Ja suuren surun keralla;
  Suru särkevi syämen,
  Huoli vatsan halkasevi.
  Tulisko kevätki kerran,
  Talven kanta katkiaisi,
  Ehkä koito kuolisinki,
  Katkiaisinki katala
  Lehti puuhun, ruoho maahan,
  Minä marras maan rakohon,
  Minä toukka Tuonelahan,
  Minä tuima turpehesen.

  Manalaan ikävöivä.

  Kun ois muita, niin minäi,
  Itsemennyttä Manalle!
  Kusta nyt saisin kumppania,
  Minä toiseksi menisin
  Tuonne Tuonelan tupihin,
  Manalan ikimajoihin.
  Sylin mullat syyteleisin,
  Koprin kuopan kaiveleisin,
  Kirkon kirjatun sivuhun,
  Satalauan laitehesen.
  Jopa vaan minulla oisi
  Aika mennäki Manalle,
  Ikä mennä Tuonelahan;
  Tuonen tyttäret toruvat
  Minun viikon viipyväni,
  Kauan maalla kasvavani.
  Vaanp' on kielsi Wäinämöinen,
  Epäsi suvannon sulho,
  Itsemennyttä Manalle,
  Turpehesen tunkenutta,
  Sylin mullat syytänyttä,
  Koprin kuopan kaivanutta.

  Nuorra Manalle menijä.

  Kun minä menen Manalle,
  Tahi jouvun Tuonelahan,
  Tuonen tyttöset toruvat,
  Manan neiot riitelevät:
  "Mi sinun Manalle saattoi,
  Kuka tuotti Tuonelahan?
  Nuorrapa tulit Manalle,
  Nuorra Tuonelan tuville.
  Ei sinua tänne täyvy
  Ilman luojan tietämättä,
  Ilman tauin tappamatta,
  Ottamatta oiva surman,
  Muun surman musertamatta."
  Vastata minun tulevi,
  Sekä siivolla sanoa:
  "Emmä tänne tullutkana
  Ilman luojan tietämättä,
  Ilman tauin tappamatta,
  Ottamatta oiva surman,
  Muun surman musertamatta."
  Tuonen tyttöset toruvat,
  Manan neiot riitelevät:
  "Itse oot Manalle tullut,
  Oman tunnon Tuonelahan;
  Kun sa muitaki olisit
  Kautta Tuonen tullehia,
  Manan mailta siirtämiä,
  Sylin ois multa syyettynä,
  Koprin kuoppa kaivettuna."

  Äiän silloin äiti maksoi.

  Voi isoni, voi emoni,
  Voi on valta vanhempani!
  Minnekä minua loitta,
  Kunne kannoitta katalan;
  Kunne loitta kuolemahan,
  Kannoitta katoamahan,
  Näihin suurihin suruihin,
  Apioihin mielaloihin.
  Parempi minun olisi,
  Parempi olettelisi,
  Maata maksoissa emoni,
  Alla keuhon kellitellä,
  Alla rinnan riuotella,
  Pernoissa pesän piteä,
  Ilman kuuta katsomatta,
  Ilmoa ihoamatta.
  Äiän silloin äiti maksoi,
  Emonen sitäi enempi,
  Kun ma maksoissa makasin,
  Alla keuhon kellittelin,
  Alla rinnan riuottelin,
  Pi'in pernoissa pesäni.

  Parempi syntymättä.

  Parempi minun olisi,
  Parempi olisi ollut,
  Syntymättä, kasvamatta,
  Ilmahan sikiämättä,
  Maalle tälle täytymättä,
  Ilmoille imettämättä.
  Kun oisin kuollut kolmiyönä,
  Katonut kapalolassa,
  Vaaksan vaatetta pitänyt,
  Vaaksan toisen puupalaista,
  Kyynärän hyveä maata;
  Pari pappien sanoa,
  Kolme lukkarin lukua,
  Kerta kellon helkähystä.

  Syntymistään paheksija.

  Mikä lie minua luonut,
  Kuka kurjoa kyhäsnyt,
  Näille päiville pahoille,
  Mokomille mielaloille;
  Joka ilta itkemähän,
  Joka viikko vieremähän
  Joka kuu kujertamahan.
  Ois voinut minun emoni,
  Enemmin emo kuluni,
  Kesän leskenä levätä,
  Talven juosta joutilasna;
  Maata vastoin vaippoansa,
  Liki liinahurstiansa,
  Ennenkun nuorta miestä vastoin,
  Vastoin toista vanhempoa.

  Ois voinut minun emoni,
  Ennemmin emo kuluni,
  Syleillä sysistä puuta,
  Halailla vesihakoa,
  Kun on miestä viereltänsä,
  Puolisoa puoleltansa.
  Ois voinut minun emoni,
  Ois voinut emo kuluni
  Tätä lasta tehtäessä,
  Synnyteltäissä minua,
  Panna saunahan savua,
  Lyöä sauna salpa päälle;
  Kun oisi kylä kysynnä:
  "Mitä saunassa savua,
  Mitä sauna salpa päällä?"
  Ois tuohon emo sanonna:
  "On mulla vähä ituja,
  Pikkarainen maltahia."

  Mahoit ennen maammo rukka.

  Kun emo minua tuuti,
  Niin se tunti tuskiksensa;
  Kun emo minua vaali,
  Niin se vaali vaivoiksensa,
  Suruksensa suojaeli,
  Kaihoksensa kasvatteli.

  Mahoit ennen maammo rukka,
  Mahoit kaunis kantajani,
  Armas maion antajani,
  Ihana imettäjäni,
  Kapaloia kantosia,
  Mytöstellä mättähiä,
  Pestä pieniä kiviä,
  Kun sa pesit pienoistasi,
  Kapalojit kaunoistasi.

  Mahoit ennen maammo rukka,
  Mahoit kaunis kantajani,
  Kultainen kulettajani,
  Hopiainen hoitajani,
  Tuuvitella turpehia,
  Liekutella lehtipuita,
  Vaalitella varpasia,
  Kun sa tuuvitit minua,
  Vaalit vaivaista minua.
  Ja mahoit minun emoni,
  Mahoit maammo rukkaseni,
  Mennä järven rantaselle,
  Vieä hurstilla vetehen,
  Upotella uutimella;
  Tahi luoa tuutunen tulehen,
  Käätä kätky valkiahan,
  Liekku lietehen sysätä.
  Ois tuota kylä kysynnä
  "Missä tuutunen tuvasta?"
  Sinä vastannut olisit:
  "Tuutunen paloi tulessa,
  Lapsen tappoi liika-tauti."

  Onnettomasti syntynyt.

  Liekö minua luoja luonut,
  Vai lie synti synnyttänyt,
  Vai käski oma osani,
  Kova onni ohjaeli,
  Kaikki huolet huolimahan,
  Kaikki surut sureksimahan,
  Kaikki kaihot kantamahan.
  Silloin synnyin mie poloinen,
  Konsa kaikki huolet syntyi;
  Silloin kasvoin mie katala,
  Konsa kaikki kaihot kasvoi;
  Korkenin kovaosainen,
  Konsa kaikki koitopäivät.
  Parempi olisin ollut.
  Soriampi syntymättä,
  Kasvamatta kaunihimpi.
  Kun oisit maammo rukkaseni
  Kaottanut kaksiöisnä,
  Rikoissa pihalle vienyt,
  Kakaroissa kaivotielle,
  Vienyt peltojen perille,
  Pannut aitojen alatse.
  Äsken tuolla. toissa vuonna,
  Äsken kolmanna kesänä,
  Oisit ohrina otellut,
  Hernevarsina valinnut,
  Kauran tähkinä katsellut.
  Oisit saahessa sanonut,
  Ajatellut ottaessa:
  "Tuoli' on kaunis kantamani,
  Ihana imettämäni."

  Saisinko käeltä kielen.

  Kukkua käkesin kälkö,
  Lintu lauloa lupasin;
  Saisinko käeltä kielen,
  Kukkujalta kulkkutorven,
  Kukkuisin jokaisen kuusen,
  Joka lehto leikin löisin.
  Tuolla kukkuisin kovemmin,
  Kuss' on kurjat kulkemassa,
  Vaivaiset vaeltamassa,
  Huolelliset horjumassa,
  Martahat matelemassa.
  Mistä tunnen huolellisen?
  Tuosta tunnen huolellisen:
  Huolellinen huokoavi,
  Huoleton huhuelevi.

  Enpä voi ilon eleä.

  Enpä voi ilon eleä,
  Enkä leino leikin lyöä,
  Ilon illan oltuani,
  Leikin leikaheltuani.
  Äiä on huolta hoivattuna,
  Ajatusta annettuna,
  Pantuna pahoa mieltä,
  Sitte mennehen sykysyn,
  Sitte toisen toukoaian.
  Eikä taia ääni juosta,
  Suu ei soita suosioksi;
  Ääneni äristynynnä,
  Puheeni puuttununna,
  Kun mä join joesta vettä,
  Lakin vettä lammikosta.
  Eikä kaiku kanteleni,
  Eikä harppuni heläjä;
  Mure murti kanteleni,
  Huoli harppuni hajotti,
  Kun viikon surussa soitin,
  Murehissa murmattelin,
  Ja panin pahoissa mielin.

  Elkää sanoko huolettomaksi.

  Moni muualla sanovi,
  Ja moni ajattelevi:
  "Ei oo huolta hurnakolla,
  Ajatusta aiaksella."
  Elkäte hyvät imeiset,
  Elkäte sitä sanoko;
  Äiä on huolta huostassani,
  Ajatusta vyöni alla,
  Paljo mustoa muretta,
  Surua syennäöistä.
  Ken mun huoleni lukisi,
  Apiani arvoaisi,
  Se kosken kivet kokisi,
  Meren aallot arvoaisi,
  Lammin lumpehet lukisi,
  Havut metsän haasteleisi.
  Ei ole sitä hevoista
  Talon pienoisen pihalla,
  Talon suuren soimen päässä,
  Joka mun huoleni vetäisi,
  Mureheni muunne veisi.
  Kanna korppi huoliani,
  Mureitani musta lintu!
  Kanna kaivoihin syvihin,
  Lampihin kalattomihin,
  Aivan ahvenettomihin!
  Elä vie kalallisihin,
  Elä ahvenellisihin;
  Kalat kaikki huolestuisi,
  Ahvenet alas menisi
  Suuret hauit halkiaisi,
  Sären lillit liukeneisi,
  Saisi siiatki surua,
  Kaikki mustuisi mujehet,
  Minun hoikan huolistani,
  Ja mustan murehistani.

  Monihuolinen.

  Enemp' on minulla huolta,
  Kun on koskessa kiviä,
  Rannalla rapakiviä,
  Kanarvia kankahalla,
  Pajuja pahalla maalla,
  Hiekkoja hyvällä tiellä.
  Ei ole sitä hevoista
  Talonpojan tanhualla,
  Rikkahankana rikoilla,
  Parahass' ei pappilassa,
  Koko kirkkokunnassamme,
  Joka veisi huolet multa,
  Kaihot muunne kannattaisi,
  Poies saattaisi suruni.

  Usiahuolinen.

  Paljo on koskessa kiviä,
  Äiä on aaltoja meressä,
  Minull' on enempi huolta,
  Mielaloa annettua.
  Usiampi mull' on huoli,
  Kun on kuusessa käpyjä,
  Katajassa karpehia,
  Petäjässä pirpasia,
  Närehessä nästyröitä,
  Päässä heinän helpehiä,
  Oksia pahassa puussa.
  Ei sitä hevoista löyvy
  Viien Wiipurin välillä,
  Kuuen linnan kuuluvilla,
  Joka mun huoleni vetäisi,
  Kaiheeni kannattaisi.
  Hepo ei jaksa veteä,
  Rautakisko kinkotella,
  Ilman luokin lekkumatta,
  Vempelen värisemättä,
  Minun hoikan huoliani,
  Mureitani mustan linnun.

  Mikä neuoksi minulle?

  Mikä neuoksi minulle,
  Mikä neuon antajaksi?
  Neuo, neitonen minua,
  Opastellos orpolapsi!
  Ei neiessä neuojata,
  Orvossa opastajata,
  Neuottu itseki neiti,
  Opastettu orpolapsi.
  Enkä huoli huolimahan,
  Suuresti sureksimahan;
  Annan huolia hevosen,
  Murehtia mustan ruunan,
  Rautasuisen surkutella,
  Suuripäisen päivitellä.
  Hevosell' on pää parempi,
  Pää parempi, luu lujempi,
  Koko ruumis runsahampi,
  Kaulasuonet kantavammat.

  Hoikka, kaita ja musta.

  Mintähen olenki hoikka
  Oonko hoikka luonnon hoikka
  Vai hoikka eroon tekemä?
  En oo hoikka luonnon hoikka,
  En hoikka eroon tekemä;
  Mie oon hoikka huoliani,
  Hoikka huolia kovia.

  Mintähen olenki kaita
  Oonko kaita luonnon kaita
  Vai kaita emon tekemä?
  En oo kaita luonnon kaita,
  En kaita emon tekemä;
  Mie oon kaita kaihojani,
  Kaita kaihoja kovia.

  Mintähen olenki musta
  Oonko musta luonnon musta,
  Vai musta emon tekemä?
  En oo musta luonnon musta,
  En musta emon tekemä;
  Mie oon musta mureitani,
  Musta suuria mureita.

  Huoli hoikaksi vetävi,
  Kaiho muita kaiemmaksi;
  Mure muita mustemmaksi.

  Sortunut ääni.

  Mikä sorti äänen suuren,
  Äänen suuren ja sorian,
  Äänen kaunihin kaotti;
  Jok' ennen jokena juoksi,
  Vesivirtana vilasi,
  Lammikkona lailatteli?
  Suru sorti äänen suuren,
  Äänen suuren ja sorian,
  Äänen armahan alenti;
  Jott' ei nyt jokena juokse,
  Vesivirtana vilaja,
  Lammikkona lailattele.

  Ikuinen suru.

  Käki kukkua käkesi
  Maalle tälle tultuansa,
  Lintu lauloa lupasi
  Lennettyänsä leholle.
  Kuku, kuku kultalintu,
  Laulele hopialintu,
  Jott' on aikani kuluisi,
  Sekä viikko vierähtäisi;
  Sulaisi syän suruinen,
  Hautuisi haluinen rinta.
  Ei multa sinä ikänä,
  Poloiselt' ei polvenani,
  Suru syömestä katoa,
  Mure mielipuolestani.
  En minä sinä ikänä,
  En poloinen polvenani,
  Surutont' en suuta syötä,
  Varutonta vartta suori,
  Kanna päätä kaihotonta,
  Ikävätöntä elätä.

  Huoliansa haasteleva.

  Käyn mä kymmenen kyleä,
  Samoan saan taloa,
  En löyä sitä sisarta,
  En sitä emosen lasta,
  Jolle ma sanon sanani,
  Haastan mielihauteheni.
  Jos ma siskolle sanoisin,
  Niin sanois sisar savulle,
  Savu sen saisi patsahalle,
  Patsas pihtipuoliselle,
  Pihtipuolinen pihalle,
  Piha pellonkyntäjälle,
  Kyntäjä koko kylälle.

  Virkkaisinko veikolleni,
  Veikko kohta naisellensa,
  Veikon nainen naapurihin,
  Naapuri koko kylälle.

  Tahi jos virkan vierahalle,
  Mainitsen kylän Matille,
  Vieras sen viieksi panevi,
  Kylän Matti kymmeneksi.

  Niin kellen sanon sanani,
  Haastan mielihauteheni,
  Ettei muut muretta saisi,
  Miero mieltä arvoaisi?
  Menen metsähän mäelle,
  Puhelen Jumalan puille,
  Haastan haavan lehtyisille,
  Pakajan pajun vesoille;
  Ne ei kerro kellenkänä,
  Kuihkaele kullenkana.

  Si sula syän suruinen.

  Suot sulavi, maat valuvi,
  Ahovieret aukiavi,
  Kaikki kankahat sulavi,
  Lätäkötki lämpiävi;
  Ei sula syän suruinen,
  Ei valu vajainen rinta.
  Jää on jänkkä syämessäni,
  Vatsassani vaskivuori;
  Ei sula sulallakana,
  Ei valu varillakana,
  Lähe ei lämpimälläkänä,
  Kepene kesälläkänä,
  Pala ei päiväpaistehella.
  Minkä päivänen yleni,
  Sen mun mieleni aleni;
  Minkä päivä lämpimämpi,
  Sen mun mieleni vilumpi;
  Minkä päivä kaunihimpi,
  Minun mieleni pahempi.

  Vähä ilo emottomalle käestä.

  Käki kukkui kuusikossa,
  Käki kukkui, lintu lauloi,
  Kukkui muien kuultavaksi,
  Autuallisten iloksi,
  Ei minulle milloinkana,
  Ei kuku ajasta siitä,
  Kun kerran emoni kuoli,
  Kaatui kaunis kantajani.
  Elköhön emoton lapsi,
  Elköhön sinä ikänä,
  Kauan kuunnelko käkeä
  Päivän puolelta mäkeä:
  Kun käki kukahtelevi,
  Niin syän sykähtelevi,
  Syän syttyvi tulelle,
  Pää palolle paukahtavi.

  Elköhön emoton lapsi,
  Elköhön sinä ikänä,
  Kuunnelko kevätkäkeä
  Pohjan puolelta mäkeä
  Itku silmähän tulevi,
  Veet poskille valuvi,
  Heriämmät hernet-aarta,
  Paksummat pavunjyveä;
  Kyynärän ikä kuluvi,
  Vaaksan varsi vanhenevi,
  Kuultua kevätkäkösen.

  Pimiä isoton pirtti.

  Oli mulla muoto muinen,
  Oli muoto muien rinnan,
  Kun mä notkuin nuorempana;
  Kasvoin heinänkarvallisna.
  Hyvä oli lapsen lässä olla
  Hyvän vanhemman varassa;
  Ikävä isättä olla,
  Outo äitittä eleä,
  Vaiva suuri vanhemmatta:
  Pimiä isoton pirtti,
  Vaikka päivä paistakohon,
  Sokia emoton soppi,
  Vaikka kuu kumottakohon.

  Emintimäisen saanut.

  Koira haukkui korven rannan,
  Penikkainen pellon rannan,
  Minä juoksin katsomahan,
  Toivoin tuotavan emoa.
  Ei emoa tuotukana,
  Tuotihin emintimäistä,
  Tuon tuhannen tullukkoa,
  Pahan hengen pallukkoa;
  Vitsa väännetty käessä,
  Kohotettu koivun latva,
  Lyöä lasta armotonta,
  Kolkata kovaosaista.

  Niin en nyt sinä ikänä,
  En tämän elon sisässä,
  En löyä emon hyvyyttä,
  Enkä äitin armautta,
  Vaikka etsisin tulella,
  Vailehteisin valkialla.
  Vieras on emon sialla,
  Vaimo vieras, kun Venakko,
  Ei sano emon sanoja,
  Käy ei äitin askelilla,
  Virkkoi vierahan sanoja,
  Käypi armon askelilla.

  Pienuuesta orpo.

  Piennä heitti minun isoni,
  Piennä isoni, piennä emoni.
  Iso kuoli, äiti kuoli,
  Kuoli muu sukuni suuri,
  Jätti mulle jäiset kengät,
  Sukat uhkuiset unohti;
  Jätti jäisille jälille,
  Talviselle tanterelle;
  Jätti kun jänö pojansa
  Suolle soikerrehtamahan,
  Jäälle jääkellehtämähän,
  Tielle tiiperrehtämähän,
  Palolle papattamahan;
  Jätti tuulen tuuvitella,
  Viluilman viihytellä,
  Koloilman kostutella.
  Vihmavesi minun virutti,
  Kyyt minulle ruoan kantoi,
  Maot maiolla piteli.

  En tieä tekijätäni.

  Mikä lie minunki luonut,
  Kuka kurjasen kuvannut
  Liekö luonut luoja suuri,
  Suennut sula Jumala?
  Jos lie luonut luoja suuri,
  Suennut sula Jumala,
  Tok' ei luonut luontapäänä,
  Suennut suentapäänä;
  Loi päänä luonnattomana,
  Suunnattomana sukesi.

  Enkä tieä tekijätäni,
  Enkä tarkoin saajoani;
  Liekö telkkä tielle tehnyt,
  Sorsa suolle suorittanut,
  Tavi rannalle takonut,
  Koskelo kiven kolohon.
  Iso heitti heikkosena,
  Matalana maammo jätti,
  Härän kynnen korkuisena,
  Pystyn peukalon pituisna;
  Heitti isoni iltikalle,
  Emo jätti jäätikälle,
  Joka tuulen tuntemahan,
  Arvoamahan ahavan.

  Kaksi, jotka ei moiti.

  Vaivaisen heposen varsa
  Kaikkien ajeltavana,
  Onnettoman eukon lapsi
  Kaikkien saneltavana.
  Kaikki saatua sanovat,
  Sekä pantua panevat,
  Sanovat sananalaista,
  Osoavat onnetonta.

  Kaikki muut minua moitti,
  Vaan ne kaksi kappaletta,
  Minun piennä pistämäni,
  Sekä lassa laittamani
  Alimmainen aian vitsas,
  Perimmäinen pellon seiväs;
  Ei niill' oo suuta sanoa,
  Eikä kieltä kerskaella.

  Kun oisin käkenä.

  Lauloa minä lupasin
  Näille maille tultuani,
  Kukkua käkesin kälkö
  Lehtomaille mentyäni.
  Kukkuipa käkeä kaksi
  Kahenpuolen kaivotietä;
  Kun oisin itse käkenä,
  Itse kurja kukkujana,
  Kukkuisin jokaisen kuusen,
  Mäjeltäisin kaikki männyt,
  Joka puuhuen puhuisin,
  Joka lehvän leilettäisin.
  Siinä kukkuisin enemmin,
  Kussa käyvät huolelliset,
  Astuvat sananalaiset;
  Siinä kukkuisin vähemmin,
  Kussa autuaat ajavi,
  Lykylliset lyyrättävi;
  Siin' en virkkaisi mitänä
  Kuningasten kulkiessa,
  Valtojen vaeltaessa.
  Mistä tunnen huolellisen,
  Arvoan sananalaisen?
  Tuosta tunnen huolellisen,
  Arvoan sananalaisen:
  Alahana vyön pitävi,
  Alempata henkiävi.

  Suru ja pelko.

  En minä sinä ikänä,
  Kuuna kullan valkiana,
  Surutont' en suuta syötä,
  Varutont' en vartta kanna.
  Surten istun, surten astun,
  Surten ruoalle rupean,
  Peläten perehen vaille.
  En minä sure sotia,
  Vainovuosia varaja,
  Pelkeä metsän petoja;
  Suren suista kattiloa,
  Pelkeän perehen kieltä,
  Varajan varia vettä
  Rinnoille ripistyväksi,
  Kaatuvaksi kasvoilleni.

  Sanoissa kuluva.

  En kulu minä kutsuissa,
  Enkä vanhene vakoissa;
  Kulun kuivissa sanoissa,
  Väsyn silmävääntelöissä.
  Sanat päälleni satavat,
  Puheet putoelevat;
  Kaikkien sanat sakovat,
  Jokahisen juonet käypi,
  Kun tuimat tulikipunat,
  Tahi rautaiset rakehet,
  Päälle lapsen armottoman,
  Emottoman ensimmäissä.
  Niin on suuta suukkimassa,
  Leukoa leputtamassa,
  Kun on suuret suolakopsat,
  Lemmon palkehet parahat;
  Ei oo ken sanan sanoisi,
  Sanan puolenkaan puhuisi,
  Puoleltani puhtahalta,
  Viereltä viattomalta.

  Sepän tehtäviä.

  Oisko seppänä setäni,
  Tahi taattoni takoja,
  Veljeni valaja vasken;
  Tiettäisin suruista suitset,
  Päitset päivistä pahoista,
  Riimut mieron riitelöistä,
  Länget mieron läykynnöistä,
  Satulan kylän sanoista,
  Ohjakset oman sukuni,
  Reet on miesten reuhunnoista,
  Korjat naisten kuohunnoista,
  Huolista hyvän heposen,
  Murehista mustan ruunan;
  Jolla armoton ajaisin,
  Sekä kurja kierrähtäisin,
  Muille maille vierahille,
  Vierisin Venäehelle;
  Saisinko sanoilta rauhan,
  Levon leuoilta pahoilta.
  Jos min virkkaisi Venakko,
  Venäläinen viekottaisi,
  Saisi ummikko sanoa,
  Outo kieli kelpotella.

  Suku surmaksi rupesi.

  Ei itke iso minua,
  Ei emo pane pahaksi,
  Ei kastu sisaren kasvot,
  Veikon silmä ei vettä vieri,
  Vaikka joutuisin jokehen,
  Elikkä vierisin vetehen,
  Kaatuisin kalamerehen,
  Sisareksi siikasille,
  Veikoksi veen kaloille.
  Koti toivoi kuolleheksi,
  Piha pitkin maanneheksi,
  Maja maani myöneheksi,
  Kartano kaonneheksi.
  Sukuhuni survelime,
  Heimohoni heittelime,
  Suku surmaksi rupesi,
  Heimo hengen kiertäjäksi,
  Kulkkuni kuristajaksi,
  Ääneni äristäjäksi.
  Suku ei suvulle tunnu,
  Heimokunta hempiälle;
  Suku on muuttunut sueksi,
  Heimo hengen ottajaksi.

  Ei kestä lihainen silta.

  Mikä lie minua luonut,
  Kuka kurjoa kyhännyt,
  Tälle inhalle iälle,
  Katovalle kannikalle;
  Ei luonut sanasepäksi,
  Pannut virsiportahaksi.
  Parempi minun olisi,
  Parempi olettelisi,
  Olla virsiportahana,
  Kun on sotkuportahana,
  Suolla sotkuportahana,
  Siltana likasioilla.
  Soisi mun sukuni suuri,
  Heimokuntani helevä,
  Soille sotkuportahiksi,
  Silloiksi likasioille,
  Paikoiksi pahoille maille,
  Kannonpäiksi kaivotielle;
  Soisi suohon sortuvani,
  Kalliolle kaatuvani,
  Likoihin litistyväni,
  Alle juurten juuttuvani.
  Vaan ellös hyvä sukuni,
  Kuulu heimokuntaseni,
  Suoko suolle portahiksi,
  Silloiksi likasioille!
  Ei kestä lihainen silta,
  Pölkky luinen luikahtavi;
  Ei se kestä köyhän käyä,
  Rajakengän rapsutella.

  Soisit suohon sortuvani.

  Kun ma kuolisin poloinen,
  Katalainen katkiaisin,
  Sata suunsa salpoaisi,
  Tuhat suunsa tukkoaisi.
  Sata suu sanoo minua,
  Tuhat kieltä kerskoavi;
  Sata suut' oman sukuni,
  Ja tuhat kyläistä kieltä.
  Soisit mun kyläiset naiset,
  Soisit naiset naapurini,
  Kovemmin kotiväkini
  Soisit suohon sortuvani,
  Maahan vaajaksi vaiovan.
  Vaan ei suonut suuri luoja,
  Vaatinut vaka Jumala,
  Soille sotkuportahiksi,
  Silloiksi likasioille.
  Enkä sinnes suohon sorru,
  Kunnes kannan kahta kättä
  Viittä sormea viritän,
  Kynttä kymmentä ylennän.
  On puita pitempiäki
  Soille sotkuportahiksi,
  Maahan vaajaksi vajoa;
  Viel' on suolla suuri honka,
  Rannalla raju petäjä,
  Jaloin päällä käytäväksi,
  Helmoin hempsuteltavaksi.

  Vilu viimenki tulevi.

  Vilu viimenki tulevi,
  Vilu mulle vienoselle,
  Vilu vienopäiväiselle,
  Vihattuna viertessäni,
  Seinävieret seistessäni,
  Ollessa oven takana.
  Menisin minä tupahan,
  En tohi tupahan mennä;
  Tuvassa toruttanehe,
  Alla parren pantanehe;
  Ovensuuss' on ouot silmät,
  Kaiat silmät karsinassa,
  Kierot keskilattialla,
  Perässä perivihaiset.
  Mikä neuoksi minulle,
  Mikä neuon antajaksi?
  Isoseni, ainoseni,
  Taos mulle rautakengät,
  Rautakengät, puiset paulat!
  Joilla seison seinävieret,
  Asun ikkunan alukset,
  Kunnes viihtyisi vihaiset,
  Asettuisi ankaraiset,
  Vaipuisi humalahurjat,
  Viinarallit raukiaisi.

  Ohoh kullaista kotia!

  Lämmin paita liinainenki
  Oman äitin ompelema;
  Vilu on vaippa villainenki
  Vaimon vierahan tekemä.

  Lämmin on emosen sauna
  Ilman löylyn lyömättäki;
  Kylmäpä kyläinen sauna,
  Vaikka löyly lyötäköhön.
  Koria kotoinen leipä,
  Jos on täynnä tähkäpäitä;
  Vihavainen vieras leipä,
  Vaikka voilla voituohon.

  Villainen emosen vitsa,
  Ruokoinen isosen ruoska,
  Joskon viikon virpokohon,
  Rupeaman ruoskikohon;
  Vitsa vierahan verinen,
  Kyläläinen kynnäppäinen,
  Josko kerran iskeköhön,
  Tahi puolen koskekohon.

  Ohoh kullaista kotia,
  Armasta ison eloa!
  Jos oli leipeä vähempi,
  Niin oli unta viljemmältä;
  Ei toruttu torkunnasta,
  Makoomasta ei manattu.

  Ei kuinkaan hyvä.

  Pah' on orjana eleä,
  Käyä toisen käskyläissä;
  Teen mä työtä työn ajalla,
  Väännän hartion väellä,
  Täytän käskyt, kannan väskyt,
  Kärsin käsnäiset lapiot,
  Ei oo hyvä siitäkänä,
  Tuostakana tuon parempi,
  Torutahan torkunnasta,
  Manataan makoamasta.

  Tässä saapi lempo lemmen.

  Pah' on mieleni paloisen
  Ilmanki pahottamatta,
  Aina aatkeloittamatta;
  Siit' on semminki pahempi,
  Siitä aina aatkelampi,
  Kun vielä pahotetahan,
  Aina aatkeloitetahan.
  Sanotaan minun poloisen
  Kivet suuret istuvani,
  Maat suuret makoavani;
  Itse istuvat sanojat,
  Makoavat mainitsijat;
  Itse istuvat kivensä,
  Joka maan makaelevat.

  Enkä tieä mie poloinen,
  Miten olla, kuin eleä;
  Miten olla mielevänä,
  Kuten kuuluna asua.
  Aina muiss' inehmisissä
  Saapi lemmen liikkumalla,
  Kunnian kävelemällä;
  Tässä saapi lempo lemmen,
  Piru kunnian pitävi,
  Lemmon löyhkykartanoilla,
  Pirun pitkillä pihoilla.
  Saisi en kurja kunniata,
  Raukka lempiä tapaisi,
  Vaikka vuoret vierettäisin,
  Kalliot kaha jakaisin.

  Kahenlainen toivotus.

  Anna Kiesus antajalle,
  Tunge tuhlarin kätehen;
  Vie Juutas vinkujalta,
  Paha henki parkujalta.
  Anna aina antajalle,
  Tunge tuhlarin kätehen:
  Torvin tuovos taivahasta,
  Pillin pilvistä puota,
  Ava maat alaisin puolin,
  Puhko pellon penkeristä.
  Almun saan ma antajalta,
  Tuhlarilta toisen almun,
  Vinkujalt' ei vettäkänä,
  Parkujalta ei paloa.

  Hyvän sään toivotus.

  Anna onni ohravuotta,
  Jumala jyväkeseä,
  Saisin kekriksi olutta,
  Tahi juda joulukseni;
  Orjatki olutta saisi,
  Palkollisetki panoista,
  Kasakatki kaljavettä,
  Vierrettä kivenvetäjät.

  Anna luoja luokosäätä,
  Herra heinän kuivautta,
  Armahalla luok'ajalla,
  Heliällä hein'ajalla.
  Viepä pilvi Pietulahan,
  Siellä vettä tarvitahan:
  Suot tulessa, maat tulessa,
  Kaikki kankahat tulessa,
  Kaikki kaivot kuivanehet,
  Lähtehet läkähtynehet;
  Siell' on lapset ristimättä,
  Kansa kaikki kastamatta,
  Pojanpoika puolitehty,
  Ei oo vielä vettä nähty.
  Siellä paiatki palavi,
  Turkit uuet turmeltuvi,
  Ukot uunilla palavat,
  Akat saunan lautasilla,
  Pojat porstuan ovilla,
  Piiat kaikki kartanolla,
  Lapset pitkin lattiata,
  Rengit räystähän nenillä.

  Tuuterin laatu.

  Tuhm' on laatu Tuuterissa,
  Kun neiet kosissa käyvät,
  Akat juohessa ajavat;
  Tuuteriss' on miehet tuhmat,
  Miehet tuhmat, naiset laiskat,
  Tyttäret välikävijät,
  Pojat puolenmielelliset,
  Ukot untelot, sokiat.
  Ei ukot ulos osaja
  Ilman naisen saattamatta,
  Tyttären taluttamatta.
  Usta etsivät perästä,
  Penkin alta ikkunoa;
  Ei usta perästä löyä,
  Penkin alta ikkunoa.

  Hätäkö tyttöjen?

  Mipä meiänki tytärten,
  Mikä muien neitosien?
  Ei tytärtä tuumatonta,
  Neittä neuon saamatonta.
  Neuon neitonen pitävi,
  Tuuman tyttö keksinevi,
  Alta aittahan menevi,
  Päältä purnon puhkoavi,
  Katon kautta pois tulevi,
  Laen kautta laitteleksen;
  Sukasta säkin tekevi,
  Kalsustansa kantoneuon.

  Kummaistako kuuleminen.

  Kukkuipa käkeä kaksi
  Kahenpuolen korpinotkon;
  Satuin noita kuulemahan
  Hyv' oli kuulla kummaistaki.
  Lauloi kaksi laulajata
  Kahenpuolen pöytälaian;
  Satuin noita kuulemahan
  Hyv' oli kuulla kummäistaki.
  Riiteli kälyistä kaksi
  Kahenpuolen kaalimaljan;
  Kummaistako kuuleminen?
  Lemmon kuultavat molemmat.

  Mistä tunnen tuhman.

  Mistä tunnen tuhman miehen,
  Arvoan uron typerän?
  Tuosta tunnen tuhman miehen,
  Arvoan uron typerän:
  Viikon istui vyö sylissä,
  Kauan housut kainalossa,
  Viikon virsua tekevi,
  Kauan tuohta katselevi.
  Mistä tunnen tuhman naisen,
  Tahi tyttären typerän?
  Tuosta tunnen tuhman naisen,
  Tahi tyttären typerän
  Tulen tuhkahan puhuvi,
  Lietehen lehettelevi,
  Nousevi tuvalle tupsu,
  Paha katsku kartanolle.

  Muutamia tuntomerkkejä.

  Tuttu on tuomi muista puista,
  Anoppi kylän akoista,
  Vävy muista vierahista,
  Nato tyttö neitosista.
  Kukistansa tuomi tuttu,
  Astunnastansa anoppi,
  Vävy vehnäpiirasista,
  Nato tyhjän nauramasta.
  Viel' on tuttu huolellinen,
  Arvattu halunalanen;
  Tuost' on tuttu huolellinen,
  Arvattu halunalainen:
  Huokaellen huoles käypi,
  Laulellen halunalainen,
  Uni ei tule usein
  Huolellisen huonehesen,
  Haastata ei huolellista,
  Hauköta halunalaista.

  Kyntelin kysymykset.

  Kynteli kovin kysyvi,
  Paavali pajattelevi:
  "Joko on ruohtimet ruhottu,
  Joko tappurat tapettu?"
  Vastavi viriä vaimo,
  Sanovi hyvä emäntä:
  "Jo mie ruhoin ruohtimeni,
  Sekä tapoin tappurani."
  Kynteli kovin kysyvi,
  Paavali pajattelevi:
  "Joko on kankaita kuottu,
  Alotettu aivinoita?"
  Vastavi viriä vaimo,
  Sanovi hyvä emäntä:
  "Jo on kankahat kuteella,
  Sekä aivinat alulla."

  Varis lenti vaahtokuulla,
  Kevätkuulla keikutteli,
  Vyyhille viriän vaimon,
  Pankolle aniparahan,
  Kuontalolle kunnottoman,
  Emärontin roivahille.

  Toisin ennen, toisin eilen.

  Toisin ennen, toisin eilen,
  Toisinpa tätä nykyä;
  Toisin ennen toimi käski,
  Toisin ennen työ opetti.
  Toimi käski tonkimahan,
  Maa väkevä vääntämähän,
  Ei kun nyt tätä nykyä,
  Elon entisen lopulla.
  Eip' on maaten maa pietty,
  Istuen isosen pelto;
  Ei suannut suuri pelto,
  Maa ei sallinut savinen,
  Miestä verkaista vaolla,
  Koriata kuokan päässä,
  Piian pitkiä hameita,
  Sukan vartta valkiata.
  Nyt tämä nykyinen kansa,
  Sekä kansa kasvavainen,
  Maaten maitansa pitävät,
  Penkin päässä peltojansa;
  Syövät maansa makkaroina,
  Itroina isonsa pellon.

  Juomarin toimi.

  Moni matkassa tulevi,
  Tapahtuvi taipalella,
  Joutavalle juomarille,
  Hurjalle humalapäälle:
  Kinnas kirpovi kuhunki,
  Saapukka johonki saapi.
  Isäntä olutta juopi,
  Mies se viinoa vetävi;
  Heponen helyjä syöpi,
  Varsa varpoja purevi,
  Pere piinoa pitävi,
  Lapset nälkeä näkevi.
  Noin sanovi lapsi jukka:
  Iso illalla tulevi,
  Tuopi tuoresta kaloa,
  Vetävi verestä lientä;
  Iso aamuksi ajavi,
  Keskiyöksi kerkiävi,
  Tuopi tuoresta pajua,
  Antoi vitsoa verestä.

  Emon neuo pojalle.

  Emo neuo poikoansa,
  Vanhin vaivansa näköä,
  Kun kuki sukimojansa,
  Itse ilmoin luomiansa.
  Noin kuulin emon sanovan,
  Vaimon vanhan lausuvaksi:
  "Poikueni nuorempani,
  Lapseni vakavampani!
  Jos tahot talohon naia,
  Tuoa minneä minulle,
  Ellös pyytäkö pyhänä,
  Tieltä kirkko kihlaelko;
  Silloin porsaski punainen,
  Ja sikai silkkipäässä.
  Jalkavaimotki pahimmat
  Kirkkotiellä kiirehiksen,
  Sinisukkahan siroksen,
  Punapaulahan paneksen,
  Pää on silkkihin siottu,
  Hiukset pantu palmikolle."

  "Arkena parempi aika;
  Silloin naios poikueni!
  Ota olkihuonehesta,
  Riusanvarresta valitse,
  Kivenpuusta kihlaellos;
  Joll' on nurin nuttu päällä,
  Takki valmis tahtomatta;
  Jonk' on huntu huutehessa,
  Perä petkelen tomussa,
  Varsi jauhon valkiassa."

  Tavattava tyttö.

  Emo neuoi poikoansa,
  Vaimo lastansa varotti:
  "Ellös vainen, poikaseni,
  Juosko juhlina kosissa!
  Tyttöä ei piä tavata
  Kiviseltä kirkkotieltä,
  Siellä veltotki verassa,
  Laiskat lainavaattehessa,
  Pahallaki paita päällä,
  Tuhmimmalla pää tukossa.
  Tyttöä pitää tavata
  Riihestä rimuamasta,
  Heinästä hämyämästä;
  Jok' on riski riihenpuija,
  Hempulainen heinänlyöjä.
  Tyttöä pitää tavata
  Kivenpuusta kiikkumasta,
  Käsivarsin vaapumasta,
  Navetasta nainen saaha,
  Riihestä rivahka piika,
  Taitava talon miniä,
  Koria kotoinen vaimo;
  Jok' on joutusa jalalta,
  Sormilta hyvin soria,
  Askareihin aina valmis,
  Valpas aamulla varahin."

  Wäinämöisen sanoja.

  Läksi veljekset vesille,
  Emon lapset lainehille;
  Kielti vanha Wäinämöinen,
  Epäsi suvannon sulho,
  Kielti kolmesta pahasta:
  Vesillä viheltämästä,
  Lainehilla laulamasta,
  Venehessä vieremästä,
  Purressa parahtamasta.

  Oli veljekset vesillä,
  Emon lapset lainehilla;
  Kielti vanha Wäinämöinen,
  Epäsi suvannon sulho,
  Kielti kolmesta pahasta:
  Suolimasta siian suolta,
  Hauin vuolta vuolimasta,
  Syömästä kalankutuja.
  Noin se virkkoi Wäinämöinen,
  Ennensyntynyt pakasi,
  Nuoremmalle veiollensa:
  "Ei sinun pitäisi syöä,
  Ei sinun, ei muienkana,
  Siian suolta, hauin vuolta,
  Ahvenen alaista puolta,
  Kuujasen kutumätiä."

  Tuli veljekset vesiltä,
  Emon lapset lainehilta;
  Kielti vanha Wäinämöinen,
  Epäsi suvannon sulho,
  Kielti kolmesta pahasta:
  Yksin öillä kulkemasta,
  Humalassa huutamasta,
  Maantiellä makoamasta,
  Syänyöllä soutamasta.
  Vaan ei kiellyt Wäinämöinen,
  Evännyt suvannon sulho,
  Hukkuvata huutamasta,
  Kuollutta makoamasta.

  Kielti vanha Wäinämöinen,
  Epäsi suvannon sulho,
  Atroa poron perästä,
  Lapin maasta taikinoa;
  Kielti uimasta uhalla,
  Veikan vettä soutamasta.

  Kielti vanha Wäinämöinen,
  Epäsi suvannon sulho,
  Kukkaroa paikattua
  Vyöltä miehen naimattoman;
  Kielti työtöntä taloa,
  Toukoa tekemätöntä.

  Kielti vanha Wäinämöinen,
  Epäsi suvannon sulho,
  Kielti maata miehetöntä,
  Kirvehetöntä kyleä,
  Eloa emännätöntä,
  Koiratonta kartanoa.

  Vielä kielti Wäinämöinen,
  Epäsi suvannon sulho,
  Kullalle kumartamasta,
  Hopialle horjumasta,
  Vanhan nuorta tahtomasta,
  Kaunista käkeämästä.

  Sanoi vanha Wainamöinen,
  Nuoremmalle veiollensa:
  Kaunis on kattila tulella,
  Vaikka vettä kiehukohon;
  Hyvä mieli miehen päässä,
  Vaikka ilman istukohon
  Väki ei väännä hartioita,
  Säre ei mieli miehen päätä.

  Sanoi vanha Wäinämöinen,
  Nuoremmalle veiollensa:
  Hoia hongaista venettä,
  Hoia hongan vestäjätä;
  Pah' on orja palkatonna,
  Paha paljon palkan kanssa
  Osallahan mies elävi,
  Koira toisen kohtalolla.

  Sanoi vanha Wäinämöinen,
  Nuoremmalle veiollensa:
  Suo vilja vihattavalle,
  Rahat raukoteltavalle!
  Hullu saapoa vihaavi,
  Siitä saapi saamatonki,
  Viha viepi viljan maasta,
  Kateus kalan veestä.

  Sanoi vanha Wäinämöinen
  Nuoremmalle veiollensa:
  Aina auttavi Jumala,
  Ajan kunki katkasevi;
  Viipyen erät paremmat,
  Kauan ollen kaunihimmat
  Harvoin syötti harva verkko,
  Silloin suurilla kaloilla.

  Sanoi vanha Wäinämöinen
  Nuoremmalle veiollensa:
  Jumalass' on juoksun määrä,
  Ei miehen ripeyessä;
  Juokseva johonki saapi,
  Käypä kauas kerkiävi
  Usein käypi käypä härkä,
  Kun jo hengästyi hevonen.

  Sanoi vanha Wäinämöinen
  Nuoremmalle veiollensa:
  Sitä kuusta kuuleminen,
  Jonka juuressa asunto;
  Kiitä muille muita maita,
  Itselle omia maita
  Omat maat makuisimmat,
  Omat metsät mieluisimmat.

  Sanoi vanha Wäinämöinen
  Nuoremmalle veiollensa:
  Väli on väätyllä vitsalla,
  Väli vääntämättömällä;
  Mies tulevi neuotusta,
  Koira neuomattomasta
  Tieto ei miestä tieltä työnnä,
  Neuo syrjähän syseä.

  Sanoi vanha Wäinämöinen
  Nuoremmalle veiollensa:
  Soisin Suomeni hyväksi,
  Karjalan kaunihiksi;
  Hyvin aina elettäväksi,
  Kunnialla kuoltavaksi
  Laiskat Lappihin menevän,
  Muut veltot Wiron vesille.

  Lintuin keräjät.

  Köyhä mies ketoa kynti,
  Sekä kynti, jotta kylvi,
  Kylvi kymmenen jyveä,
  Kynti kymmenen vakoa.
  Sihen lintuja sikesi,
  Kasvoi paljo peiposia;
  Hakahti harakat siinä,
  Sekä närhit näppäsivät,
  Kävi sirkut sissimässä,
  Varpuset varastamassa.

  Pajulintu palkulainen
  Äkättihin, keksittihin,
  Vievän viimeistä jyveä,
  Reunimmäistä reutoavan.

  Nuorittihin, käärittihin,
  Pieksettihin, pyntättihin,
  Lyötihin, lytistettihin,
  Jaloin päällä pyörittihin;
  Vesi silmästä sirusi,
  Veri vaivaisen nokasta
  Keräjihin käytettihin,
  Laitettiin lain etehen.

  Kurki lintujen kuningas
  Itse istui tuomariksi,
  Laklat lautamiehiksi,
  Valamiehiksi varikset.
  Kurki huuti kulkustansa,
  Kajahutti kaulastansa
  "Ootko ottanut jyviä
  Köyhän miehen kynnökseltä?"

  Pajulintu palkulainen
  Sihen vastaten sanovi:
  "Söin minä jyveä kaksi,
  Kovin äiä, kun on kolme."

  Kurki kulkkunsa kurotti
  Yli pöyän lausumahan:
  "Kosk' oot ottanut jyviä,
  Käynyt kurja sissimässä,
  Köyhän miehen kynnöksellä,
  Kynnöksellä, kylvöksellä;
  Niin ei saa sääliä varasta
  Tahi korvat karsitahan,
  Tahi kaula katkotahan,
  Pää poikki järitetähän."

  Pääskyläinen pieni lintu
  Se lausui laen rajasta:
  "Varastat sinäki kurki,
  Otat otria oloksi,
  Rukeita mielen määrin,
  Kannat kauranki jyviä."

  Kurki laski suuren kulkun,
  Parkasi pahan sävelen,
  Pääskyselle pienimmälle:
  "Oonko mie varastanunna
  Köyhän miehen kylvöksestä?
  Taian mie ilmanki eleä
  Köyhän miehen kylvöksettä;
  Lennän synkkähän salohon,
  Siellä riivin rikkahia,
  Katkon kaurahalmehia,
  Tahi syön marjoja metsästä,
  Kaivan suolta karpaloita."

  Lausui pääsky pieni lintu:
  "Vaan minäpäs en varasta;
  Olen ihmisten ilona,
  Riemu kaiken ristikansan,
  Saattelen suven sanoman,
  Laitan päivän lämpimämmän."

  Revon valitus.

  Repo juosta reyätteli,
  Pitkin vuorta voivotteli;
  "Riu, rau, repo rukka!
  Miss' olit tämän kesyen?"
  "Jumalalla paimenessa,
  Karjalaisna kaikkivallan."

  "Saitko paljo palkastasi
  Jumalassa oltuasi?"
  "Kuusi poikoa poloinen,
  Sikiöitä seitsemisen."

  "Miss' on poikasi poloisen,
  Kussa tyrmän tyttäresi?"
  "Tuoll' on poikani poloisen,
  Tuolla tyrmän tyttäreni:
  Kaikk' on kettuna Kemissä,
  Tukulmissa turkkiloina,
  Pispan pitkinä hioina,
  Papin paian kauluksina,
  Herrojen hetalehina,
  Valtamiesten vaattehina.
  Taianpa itseki tulla,
  Itse onneton osata,
  Saaha saksalle rahoiksi,
  Kauppamiehelle kaluksi,
  Tuomarin turkin hioiksi,
  Nimismiehen niskomiksi.
  On sitä minullai mieltä,
  Mutt' on surma sukkelampi:
  Milloin viskovi vipuhun,
  Saattavi satimen alle,
  Milloin rauat rapsahtavi,
  Pahat sangat paiskahtavi;
  Käypi viisaski vipuhun,
  Hullu huhtovi sivutse."

  Pohjolan poika.

  Poika syntyi Pohjolassa,
  Lapsi Ilmalan lahella;
  Tullut ei miestä tuhmempata,
  Untelompata urosta.
  Söi syet, someret appoi,
  Hiilet kuivat kuippaeli.
  Yöt oli kiven välissä,
  Päivät piili paaen alla,
  Kesät kentällä makasi,
  Talvet taljavuotehella;
  Mennyt ei metsähän ikänä,
  Ei kalahan kulloinkana,
  Saivat jouset jouten olla,
  Verkot viemättä vesille.

  Ensimmäinen rautio.

  Itse seppo Ilmarinen
  Kauan kalkutti pajassa,
  Saanut ei kuokkoa kokohon,
  Kirvestänsä kiehumahan;
  Paaet kasvoi kantapäihin,
  Syli syttä hartioille.

  Ajatteli aamusilla,
  Päivät päässänsä piteli:
  "Miks' ei minulla rauta kiehu,
  Alla ahjoni valahu;
  Taon talven rautoani,
  Keitän kirvestä kesosen."

  Päätyvi paha pajahan,
  Kysyi kehno kynnykseltä:
  "Monesko, mokoma seppä,
  Kirves sulla kiehumassa?"

  "Vast' on viisi valmihina,
  Kovin äiä, kun lie kuusi,
  Yhen aamusen ajalla,
  Yhellä rupeamalla."

  Tuon paha sanoiksi virkki:
  "Ei sepällä silläkänä
  Saane viittä valmihiksi,
  Yhellä rupeamalla,
  Joka rauan keittelevi,
  Hietakopran heittelevi."

  Siitä seppo Ilmarinen
  Itse ottavi opiksi
  Heitti hietoa tulehen,
  Kirvehensä keittehille;
  Jopa kohta kirves kiehui,
  Rauta ahjossa rakentui.
  Se hänen sepäksi saattoi,
  Takojaksi tehä taisi;
  Ei oppi ojahan kaaha,
  Neuo syrjähän syseä.

  Pahalaisen matka.

  Seppä seisovi pajassa,
  Sepän poika porstuassa;
  Luuli lempo lehmäksehen,
  Piru pitkähännäksehen.
  Lyykistihen lypsämähän,
  Heittihen heruttamahan;
  Tuo lypsi tulisen maion,
  Valahutti valkiaisen,
  Puotti tulipunaisen,
  Säkehisen säilähytti;
  Sai paha pajasta kyyin,
  Lempo muunne lennättimen.

  Noin tiesin pahan sanovan,
  Kuulin kurjan kuikuttavan:
  "Mie olen käynynnä katala,
  Etsinnä tänäi yönä,
  Samonnunna Suomet, Saaret,
  Käynyt kaiken Karjalanki,
  En ole mitänä saanut,
  Enkä einettä tavannut.
  Hämehessä härkä ammoi,
  Oulussa oluet juoksi,
  Kanat Naarvassa kakahti,
  Repo rääkyi Räävelissä,
  Wiipurissa siat vinkui,
  Kukko Riiassa riahti."

  Noin tiesin pahan sanovan,
  Kuulin kurjan kuikuttavan:
  "Jo olen jotaki nähnyt
  Tämän ilman kannen alla;
  Kolme vuorta korkiata,
  Koiravuoren korkeimman;
  Kolme synkkeä saloa,
  Näin Synervän synkeimmän;
  Kolme järveä jaloa,
  Kallaveen kauheimman,
  Puruveen puhtaimman,
  Kolkon puolipohkehesen;
  Kolme koskea kovoa,
  Hämehess' oli Hälläpyörä,
  Kaatrokoski Kainuhussa,
  Ei ole Wuoksen voittanutta,
  Ylikäynyttä Imatran."

  Herran hevosen kuolo.

  Kuoli herralta hevonen,
  Paras ruuna pappilasta;
  Tuli korpille kohina,
  Ilo ilman lintusille.
  Hatsahti harakat siinä,
  Sekä närhit närkäsivät,
  Tuohon koirat kohti juoksi,
  Sapakat hyvin samosi,
  Susi juoksi suota myöten,
  Karhu kangasta kapusi,
  Kontio kovia maita,
  Ahmo aivan kelvotonta.

  Mieli melkiässä.

  Olipa minulla mieltä,
  Oli ennen aikoinani;
  Oli mieltä muillen asti,
  Sekä tointa toisellenki,
  Paljo pantua väkeä,
  Ajatusta annettua.
  Jo nyt on mieli melkiässä,
  Kaikki toimi toisialla,
  Ajatus ahavan tiellä,
  Väki väljässä tilassa.
  Mieli on toisen miehen päässä,
  Toimi toisessa talossa,
  Väki toisen hartioissa,
  Toisen aivossa ajatus.
  Mieltäni meri ajavi,
  Vesi vääntävi väkeä,
  Tuulet tointa tuuvittavi,
  Ajatustani ahava.

  Kolme kokematonta.

  Kaikki oon katala nähnyt,
  Kokenut kovaosainen,
  On kolme kokematonta:
  Uuestahan syntymättä,
  Syömättä anopin leipä,
  Apen sillat astumatta.
  Enk' oo korppia kokenut,
  Syönyt lientä mustan linnun,
  Maitoa mahon jäniksen.

  Kolme pyytää.

  Anterus ylinen yrkä,
  Ylimmäisen miehen poika,
  Teki tielle tetren pyyön,
  Rannalle revonritasen,
  Kylän alle neien pyyön.
  Kävi tieltä tetrenpoika,
  Rannalta reponen puuttui,
  Kylän alta neito nuori.
  Anterus ylinen yrkä,
  Ylimmäisen miehen poika,
  Tetrestä piti pitoset,
  Revon kauppoi kaupunkihin;
  Minne neitonsa menetti?
  Sen menetti vierehensä.

  Kurki ja varis.

  Kurki kuusesta huhuvi,
  Keträkulkku keiahutti:
  "Tapa tauti tyttölapset!
  Maalta marjat poimitahan,
  Karpalot karistetahan."
  Varis vaakkui vainiolta:
  "Elä tapa tauti tyttäriä!
  Häviäisi hääveroni.
  Häitä saahaan tytöistä,
  Piioista piot parahat,
  Härkä lyöähän lihoiksi,
  Iso lehmä isketähän,
  Härkä häiksi, toinen kuiksi,
  Maholehmä makkaroiksi,
  Lammas liioiksi lihoiksi;
  Mulle suolet puistetahan,
  Haparaiset annetahan,
  Alla aian lapsineni,
  Pellolla perehineni."

  Hyvä laiskalla lapsi.

  Hyvä lapsi laiskan vaimon,
  Käsikukka kunnottaman;
  Kun tulevi työlle lähtö,
  Istuksen imettämähän,
  Lehystäksen lapsen päälle,
  Saavat unta uunin korvat,
  Saunan lauat lappiata,
  Penkki paksua pereä.

  Elä naura toisen naista.

  Elä naura toisen naista,
  Moiti toisen morsianta!
  Vielä saat itseki naisen,
  Sekä moisen morsiamen,
  Saat sa naisen naurettavan,
  Morsiamen moitittavan.

  Aikansa kullaki.

  Soutelemma, joutelemma,
  Melkein melaelemma,
  Näillä väljillä vesillä,
  Lakehilla lainehilla.
  Tuli aika, airo taittui,
  Tuli toinen, mies menevi,
  Mies meni, mela putosi,
  Vene haapainen hajosi.
  Tuo nyt Altti airojasi,
  Venettäsi veen isäntä,
  Anna mulle airo toinen,
  Tuo mulle mela parempi,
  Jotta jonneki osaisin,
  Selät suuret souteleisin.

  Veneelle tuulta.

  Puhu tuuli purteheni,
  Ahava alukseheni,
  Anna airoille apua,
  Huoparille huovitusta!
  Aivan on airot pikkaraiset,
  Soutajat vähäväkiset,
  Pienoiset peränpitäjät,
  Lapset laivan hallitsijat.
  Tuuvittele tuuli purtta,
  Soutele vesi venettä;
  Anna juosta puisen purren,
  Mennä mäntyisen venehen,
  Juosta purren puittomia,
  Kiiteä kivittömiä!

  Maata pannessa .

  Panen nyt maata maan luvalla,
  Maan luvalla, puun luvalla,
  Kaiken kartanon luvalla;
  Kiesus kilpi, Maaria miekka,
  Varani vakaa Jumala.
  Santta salvan laskijaksi,
  Luoja lukon sulkijaksi,
  Jumala nukuttajaksi,
  Maaria makuuttajaksi,
  Herran herättäjäksi,
  Kiesus ylös nostajaksi,
  Jumalata kiittämähän,
  Maariaista mainimahan,
  Kiesusta ylistämähän.

  Lelkkuuta lopettaissa .

  Lähe nyt ainoa avuksi,
  Kiesus kulta kumppaliksi!
  Suin kokohon, päin kekohon!
  Muut on koossa, muut keossa,
  Sie oot raukka rauhallasi,
  Kurja kuukumaisillasi,
  Katalainen kannoillasi.

  Syöttävi meri sikansa.

  "Voi meitä merisikoja,
  Hyvän Päivän hylkehiä,
  Näillä Päivilän pihoilla,
  Hyvän järven rannikoilla!"

  "Mi meiän merisikojen,
  Hyvän Päivän hylkehien,
  Näillä Päivilän pihoilla,
  Hyvän järven rannikoilla?
  Syöttävi meri sikansa,
  Hyvä järvi hylkehensä.
  Meripä näkyvi meille,
  Meri meiän ikkunoihin,
  Meri ennenki elätti,
  Meri syötti, meri juotti,
  Meri saatti saappahisin,
  Pojat kenkähän kovahan;
  Pienet piiat pintelihin."

  Vangittu pannu.

  Ulkoa runoja kuulin,
  Puhki tuohten tuomioita,
  Halki lauan lausehia,
  Läpi sammalen sanoja,
  Viinasta valitusvirren,
  Runon ruoan kuolemasta;

  Kun on viina kuoletettu,
  Kaotettu kaunis ruoka,
  Jok' oli joukoissa ilona,
  Ravintona rahvahassa,
  Ilon alku iltasilla,
  Elon alku aamusilla;
  Hyvä herrojen hovissa,
  Paras herkku pappiloissa,
  Kaunis kaikissa sioissa,
  Talonpoikien tuvissa;
  Lohutti suruiset syämet,
  Ilahutti itkeväiset;
  Saatti miehet mielipäähän,
  Ihmiset elo kätehen,
  Kullat kulmille kohotti,
  Nosti helmoille hopiat.

  Voi sinua pannu parka!
  Mitä tieät tehnehesi
  Teitkö murhan, vai varastit?
  Kun oot vangittu kovasti,
  Lyöty rautoihin lujasti;
  Kun on huulet rikki lyöty,
  Kaikki hattusi halastu,
  Oot kun oksalla orava,
  Käpy suussa kääntelevä.

  Meiän kuulusa kuningas,
  Majasteetti maan isäntä!
  Päästä piiput piinan alta,
  Pannut kaikki kahleista;
  Pane pannut valloillensa,
  Entiselle ennollensa,
  Sangoistansa rippumahan,
  Pisaria tippumahan,
  Että me poloiset poiat
  Saisimma savurajasta,
  Pikarin pivohon panna,
  Suuruspullin suun etehen,
  Ystävät vihollisista,
  Hyvät veljet vierahista.

  Tynnyrin puhe.

  Mitä putsinen puhuvi,
  Satavantinen sanovi?
  Sitä putsinen puhuvi,
  Satavantinen sanovi:
  "Kyllä muistan murhevuoet,
  Arvoan ajat pahemmat;
  Isä survi suokanervat,
  Veikko vehkoja keräsi,
  Äiti hiehoa herutti,
  Sisko vuohta vollotteli;
  Hiljan joutui juomakansa,
  Kulettihin kuulut miehet."

  Oluen synty.

  Tieän mä oluen synnyn,
  Humalast' oluen synty.
  Humala, Remusen poika,
  Piennä maahan pistettihin,
  Kyinä maahan kynnettihin,
  Viholaisna viskottihin,
  Osman pellon penkerehen,
  Vierehen Kalevan kaivon.
  Siitä taisi taimi nosta,
  Yletä vihanta virpi,
  Osman pellon penkerellä,
  Vierellä Kalevan kaivon;
  Nousi puuhun pienoisehen,
  Kohti latvoa kohosi.

  Niin huhui humala puusta,
  Ohra pellon penkereltä,
  Vesi kaivosta Kalevan:
  "Milloin yhtehen yhymmä,
  Konsa toinen toisihimme:
  Joulunako, kekrinäkö,
  Vaiko vasta pääsiäisnä,
  Vaiko jo tänäki päänä?
  Jospa jo tänäki päänä."

  Tuosta kohta koolle saivat,
  Ja tulivat toisihinsa;
  Västäräkki vettä kantoi
  Kerkeän kesäisen päivän,
  Punalintu puita pilkkoi,
  Tianen pani olutta.
  Hyvin se tianen tiesi,
  Osasi oluen panna,
  Vaan ei tiennynnä nimetä.

  Kissa virkkoi kiukoalta,
  Kasi lausui lauan päästä:
  "Olut on oikia nimensä,
  Hyvä juoma hurskahille,
  Paha paljo juonehille;
  Hurskahat ilottelevi,
  Hullut tappeloittelevi."

  Tianenpa pieni lintu,
  Varpunen vähävarainen,
  Kutsui paljo vierahia
  Oluille juotaville;
  Hyvä oli juoma hurskahille,
  Paha paljo juonehille:
  Pani se hullut huiskamahan,
  Mielipuolet meiskamahan.

  Tianenpa pieni lintu,
  Varpunen vähävarainen,
  Ei voinut kotona olla,
  Piti metsähän paeta.

  Tehkäme iloinen ilta.

  Jo on mennyt mennyt vuosi,
  Menköhön tämäki vuosi
  Muien vuosien mukahan,
  Muien päivien perästä!
  Laulelkame, soitelkame,
  Tehkäme iloinen ilta!
  Ei tässä surulla syöä,
  Ei eletä huolen kanssa,
  Tässä syöähän surutta,
  Eletähän huoletonna;
  Täss' on soitot seinimillä,
  Kanteleet kamanan päällä,
  Harput, huilut kammarissa,
  Ilopillit ikkunoilla,
  Porokellot portin päällä,
  Rämppäkellot räystähillä;
  Tanner täynnä tanssijoita,
  Keskipiha keikkujoita;
  Kellarit teloja täynnä,
  Telat täynnä puolikoita,
  Puolikot olutta täynnä;
  Leipeä sata sylyistä,
  Voita viisi leiviskäistä,
  Seitsemän sianlihoa.

  Hyvä isäntä.

  Sanelen salituvista,
  Saajasta salitupien,
  Laulan lautsan laskijasta,
  Isännästäni ilotsen;
  Jok' on saanut suosta suojan,
  Koin korvesta kokenut,
  Hirret hirmulta mäeltä,
  Ruotehet romeikolta,
  Malat marjokankahilta,
  Sammalet sulilta soilta.

  Usein hyvän isännän,
  Sen tarkan talon isännän,
  Jäänyt on kinnasta kivelle,
  Hattua havun selälle,
  Saahessa tätä salia,
  Kammaria kalkuttaissa.

  Usein hyvä isäntä,
  Se tarkka talon isäntä,
  Nossut on nuotiotulelta,
  Havannut havusialta;
  Havu pään on harjaellut,
  Varpa vartalon sukinut,
  Hirsiä hakattaessa,
  Kartanoa tehtäessä.

  Usein hyvä isäntä,
  Se hyvä talon isäntä,
  Saapi vierasta salihin,
  Tuttuja tupansa täyen,
  Lautsan täyen laulajoita,
  Ikkunan ilotsijoita,
  Joka sopen soittajoita,
  Karsinan karehtijoita,
  Seinävieret seisojia,
  Aitovieret astujia,
  Tanhuaiset tanssijoita,
  Pihat pitkin kulkijoita,
  Maat ristin matelijoita.

  Hyvä emäntä.

  Usein hyvä emäntä,
  Se tarkka talon emäntä,
  Kuulevi kukotta nosta,
  Kananlapsetta karata,
  Vihkimähän viljoansa,
  Katsomahan karjoansa;
  Onko oikein Omena,
  Lykyllähän Lyttimäinen.

  Usein hyvä emäntä,
  Se tarkka talon emäntä,
  Itse rihmat ketreävi,
  Itse kankahat kutovi;
  Ei kysy kynsiä kylästä,
  Oppia ojan takoa,
  Pirran piitä naapurista,
  Tointa toisesta talosta.

  Usein hyvä emäntä,
  Se tarkka talon emäntä,
  Saapi saunassa asua,
  Syänyöllä yksinänsä,
  Maltahia katsomassa,
  Ituja imeltämässä;
  Kasit ei maata maltahia,
  Kissat istuta ituja.
  Usein hyvä emäntä,
  Se tarkka talon emäntä,
  Osoaa oluen panna,
  Virutella viinakullan,
  Iloksi imehisille,
  Ja riemuksi rahvahalle,
  Jumalalle kunniaksi,
  Luojalle ylistykseksi.

  Kiitos emännälle.

  En minä puhu pukista,
  Sano en sarviraavahasta,
  Enkä laula lampahista,
  Kellokauloista kelota;
  Puhun putron keittäjästä,
  Ruokapuustani pumajan,
  Laulan ruoan laittajasta,
  Oluen osoajasta.
  Kiitos kaunoisen Jumalan
  Emännästa tään talosen!
  Tämän ruoan laittamasta,
  Tämän pöyän täyttämästä,
  Liioilla lihamuruilla,
  Kaunehilla kakkaroilla.
  Kiitos kaunoisen Jumalan
  Emännästä tään talosen!
  Hyvin on tehnynnä emäntä,
  Kun ompi olutta pannut,
  Siit' on tehnyt sen paremmin,
  Kun on juomahan kutsuttu.

  Sopivaisia.

  Noin kuulin saneltavaksi,
  Tiesin tehtävän iloa
  Sopineeko, syntyneekö,
  Käyneekö, kyhänne'ekö,
  Miesten soitto, naisten laulu,
  Piikojen ilonpiäntä?
  Miks' ei sovi, miks' ei synny,
  Miks' ei käy, miks' ei kyhäjä,
  Miesten soitto, naisten laulu,
  Piikojen ilonpiäntä;
  Sovitettu on, synnytetty,
  Musta valkian varaksi,
  Lyhyt pitkän puolisoksi,
  Pieni suuren vastimeksi,
  Kannunlauaksi kataja,
  Tuomi tuopin vanteheksi,
  Pakatsin rekipajuksi.

  Voisi nuo pariksi panna.

  Likka tanssivi somasti,
  Poika polkevi kovasti;
  Tasaisemp' on neien tanssi,
  Kun pojan poloisen tanssi.
  Likka on nätti ja soria,
  Poika potra ja koria;
  Voisi nuo pariksi panna,
  Kun ei ämmät äkkäjäisi,
  Koukkuleuat kokkajaisi.
  Tulisko Turusta rutto,
  Amputauti Aunuksesta,
  Tappaisi akat kylästä,
  Koukkuleuat kollahtaisi!
  Saisi naastit naiaksensa,
  Koriat kosissa käyä.

  Tanssin kulku.

  Ei tanssi minun taluma,
  Eikä toisen kumppalini;
  Tanssi on tuotu tuolta maalta,
  Kisa taampata taluttu
  Wienan päälliltä vesiltä,
  Saksan salmilta syviltä.

  Eipä vielä sieltäkänä,
  Ei perän pereäkänä;
  Tanssi on tuotu tuonnempata,
  Kisa taampata taluttu:
  Alta Wiipurin vihannan,
  Alta suuren Suomen linnan.

  Eipä vielä sieltäkänä,
  Ei perän pereäkänä;
  Tanssi on tuotu tuonnempata,
  Kisa taampata taluttu:
  Takoa Tanikan linnan,
  Uuen linnan ulkopuolen,
  Pietarin pihoja myöten,
  Kautta Wiipurin vihannan.

  Ulvoi ukset Unen linnan,
  Naukui Narvan linnan portit,
  Sujui sillat Suomen linnan,
  Vinkui Wiipurin veräjät,
  Tanssia taluttaessa,
  Ilokasta tuotaessa.

  Heposet veti hiessä,
  Varsat vaahessa samosi;
  Vesi tippui vempeleestä,
  Rasva rahkehen nenästä,
  Tanssia taluttaessa,
  Ilokasta tuotaessa.

  Reki rautainen ratsasi,
  Kapla patvinen patsasi,
  Jalas koivuinen kolasi,
  Luokki tuominen tutasi,
  Tanssia taluttaessa,
  Ilokasta tuotaessa.

  Pyyhyet vihertelivät
  Vesaisilla vempelillä,
  Oravat samoelivat
  Aisoilla vaahterisilla,
  Tetryet kukertelivat
  Korjan kirjavan kokalla,
  Tanssia taluttaessa,
  Ilokasta tuotaessa.

  Kannot hyppi kankahalla,
  Mäellä pelmusi petäjät,
  Kivet rannalla rakosi,
  Someret siottelihen,
  Tanssia taluttaessa,
  Ilokasta tuotaessa.

  Lehmät partensa levitti,
  Härät katkoi kytkyensä;
  Naiset katsoi naurusuulla,
  Emännät ilolla mielen,
  Tanssia taluttaessa,
  Ilokasta tuotaessa.

  Herrat nosti hattujansa,
  Kuninkaat kypäriänsä,
  Vanhat miehet sauojansa,
  Pojat nuoret polviansa,
  Tanssia taluttaessa,
  Ilokasta tuotaessa.

  Jo tanssi pihalle saapi,
  Ilo alle ikkunoien;
  Vuotas mie kysyn lupoa,
  Talunko tanssini tupahan.

  Keltäpä kysyn lupoa?
  Isännältä pöyän päässä,
  Emännält' etehisestä.
  Pojalta rahin nenästä,
  Tyttäreltä karsinasta:
  Talunko tanssini tupahan,
  Ilolinnun lattialle?

  Isäntä sanansa virkki:
  "Talu tanssisi tupahan,
  Talu tanssivierahasi!
  Maholehmän tappanemma
  Tanssin tallaellaksenne,
  Iloleikin lyöäksenne."

  Tanssi tungeksen tupahan,
  Ilo pirttihin ajaksen;
  Jalan polki portahalle,
  Käen kääkähän sivalti;
  Kiukoa kivinen liikkui,
  Patsas patvinen patsasi,
  Silta soitti sorsanluinen,
  Laki kultainen kuusi,
  Tanssin tullessa tupahan,
  Ilolinnun astuessa.

  Tanssiin yrittelijä.

  Tahon mie tanssihin ruveta,
  Ilovirtehen viretä;
  Täytyykö tätä tupoa,
  Lainataanko lattiata,
  Tanssia tasaisen kansan,
  Kansan nuoren notkustella?
  Kun ei täytyne tupoa,
  Lainattane lattiata;
  Talun tanssini pihalle,
  Ilovirteni viluhun.
  Sitte tanssin tanterella,
  Keikun keskellä pihoa,
  Joss' ei pää lakehen koske,
  Otsa ei ortehen kolaha,
  Jalat sillan liitoksehen.

  "Täytyypä tätä tupoa,
  Lainatahan lattiata,
  Tanssia tasaisen kansan,
  Kansan nuoren notkustella."

  Suuri kiitos, kostjumala!
  Kenpä tanssihin tulevi,
  Sille poika syntyöhön,
  Vastakoivun valkeuinen,
  Meren ruovon ruskeuinen!
  Ken ei tulle tanssihini,
  Sille tyttö syntyöhön,
  Tervatynnyrin pituinen,
  Tervapartsan paksukkainen!

  Tule meille tanssimahan.

  "Tule meille tanssimahan!"
  "Kenen kanssa tanssimahan?"

  "Onpa meillä vanha akka ,
  Vanha akka olkivuoe."

  "Enpä tanssi, enkä taia,
  Enpä huoli, en kykene;
  Vilu käsi, vilu jalka,
  Vilu kaikki katsantonsa."

  "Tule meille tanssimahan!"
  "Kenen kanssa tanssimahan?"

  "Onpa meillä nuori neito ,
  Nuori neito sulkkuvuoe.

  "Sekä tanssin, jotta taian,
  Kanssa huolin ja kykenen;
  Lämmin käsi, lämmin jalka,
  Lämmin kaikki katsantonsa."

  Tahtoisitko rakastaa.

  "Tahtoisitko rakastaa
  Mie työnnän tytön  sinulle,
  Sinull' on ihanat silmät,
  Hänellä syän suloinen.
  Kunpa hänen tietäisit,
  Tok' et häntä heittäisi,
  Kihlat hänelle laittaisit,
  Sormukset sovitteleisit."

  Tahtoisinpa rakastaa
  Ellei kieltäisi isoni,
  Ellei estäisi emoni;
  Veikko on mennyt Wiipurihin,
  Siskoni on Pietarissa.

  Hyvä kiitos, hyvä laitos;
  Saatihinpa nuori sulho ,
  Nuori sulho kaunis sulho ,
  Valkianverevä sulho .

  Avatkame aitoamme.

  Avatkame aitoamme,
  Potkaskame porttiamme
  Laske sulhoa  sisälle!
  Jo on sulhonen  sisässä.
  Katso sulho  kaunoasi,
  Kurkistele kultoasi;
  Katso yhtä, katso toista,
  Katso kaikkien parasta!
  Kenen katsot kaunihiksi,
  Arvoat parahimmaksi,
  Sille iske silmeäsi,

  Sille kättä käppähytä;
  Akat saakohot sanoa,
  Mitä mielensä tekevi.
  Juokse sulho jouvu sulho ,
  Liehu sulho lennä sulho !
  Toiset ringissä tanssaa,
  Kuki kultansa kanssa.

  Hyvä ilta lintuseni.

  Hyvä ilta lintuseni,
  Hyvä ilta kultaseni,
  Hyvä ilta nyt minun oma armahani!

  Tanssi, tanssi lintuseni,
  Tanssi, tanssi kultaseni,
  Tanssi, tanssi nyt minun oma armahani!

  Seiso, seiso lintuseni,
  Seiso, seiso kultaseni,
  Seiso, seiso nyt minun oma armahani!

  Anna kättä lintuseni,
  Anna kättä kultaseni,
  Anna kättä nyt minun oma armahani!

  Polvin maahan lintuseni,
  Polvin maahan kultaseni,
  Polvin maahan nyt minun oma armahan!

  Käsi kaulaan lintuseni,
  Käsi kaulaan kultaseni,
  Käsi kaulaan nyt minun oma armahani!

  Halausta lintuseni,
  Halausta kultaseni,
  Halausta nyt minun oma armahani!

  Suuta, suuta lintuseni,
  Suuta, suuta kultaseni,
  Suuta, suuta nyt minun oma armahani!

  Täysi, täysi lintuseni,
  Täysi, täysi nyt minun oma armahani!

  Ylös maasta lintuseni,
  Ylös maasta kultaseni,
  Ylös maasta nyt minun oma armahani!

  Jää hyvästi lintuseni,
  Jää hyvästi kultaseni,
  Jää hyvästi nyt minun oma armahani!

  Köyhä ja rikas vouti.

  "Minä, minä köyhä vouti,
  Maan möin, senki söin,
  Itse jouvuin kulkemahan.
  Tytär varrelle valuvi,
  Toinen miehelle menevi,
  Ei oo sukkoa sukua,
  Eikä lakkia lajia,
  Eikä halvinta hametta,
  Paitoa pahintakana;
  Lehmä kaatui, lammas kuoli,
  Kuoli lampahan karitsa."

  "Minä, minä rikas vouti,
  Minull' on riistoa, rahoa,
  Tavaroita tallellani,
  Paljo pantua olutta,
  Kivisessä kellarissa,
  Tammisen tapin takana,
  Koivuisen korennon alla,
  Syöäksenne, juoaksenne
  Iloleikin lyöäksenne,
  Lehmän korva leikkaella,
  Hevon häntä tyssäellä."

  Hirvenhiihanta.

  "Mie olen hirven hiihannassa,
  Jalopeuran jaksannassa,
  Kaikk' on kenkäni kulunna,
  Näitä teitä juostessani,
  Samotessani saloja;
  Onko hirviä salossa,
  Onko nähty näillä mailla?"

  "Onpa hirviä salossa,
  Onpa nähty näillä mailla,
  Oiva hirvi liinaharja;
  Täss' on käynyt tään kesosen
  Meiän herran heinikossa,
  Nähty on kanssa kaalimaassa.

  Paljo on pahoa tehnyt,
  Syönyt heinät, maannut marjat,
  Kaikki kaalinpäät kalunna,
  Jost' on vaikia valitus
  Ylitse koko kylämme.
  Tapa kohta, kun tavannet,
  Lyö'pä päähän, kun sa löyät,
  Noua häntä nuolellasi,
  Jouahuta jousellasi,
  Tahi laske laahingille,
  Pyyä pyssysi keralla!"

  Miksi en väsyisi.

  Heponenki hengähtävi
  Matkan pitkän mentyänsä,
  Rautanenki raukenevi
  Kesäheinän lyötyänsä,
  Vetonenki vierähtävi
  Joen polven juostuansa,
  Tulonenki tuikahtavi
  Yön pitkän palettuansa;
  Niin miks' en minäi väsyisi,
  Miks' en heikko hengähtäisi,
  Miks' en vieno vierähtäisi,
  Miks' en tuhma tuikahtaisi,
  Illan pitkiltä iloilta,
  Päivänlaskun laulamilta?

  Onko mitä milläki?

  Kosiomiehen puoli.

  "Onko teiän neiollanne
  Oman värttinän väkeä,
  Oman hyppisen hyveä,
  Oman keträn kiertämeä,
  Hyvät hurstin huiahukset,
  Päänalaiset pällähykset;
  Sivallukset silkkihuivit,
  Vilahukset villavaipat?"

  Kaason puoli.

  "Kyll' on meiän neiollamme
  Oman hyppisen hyveä,
  Oman värttinän väkeä,
  Oman keträn kiertämeä.
  Kyll' on hursti huialeita,
  Päänalaisen pälläreitä;
  Vaan onko teiän sulhollanne
  Oman jousen ampumoa,
  Oman nuolen noutamoa,
  Karhuntaljat katteheksi,
  Petrantaljat peitteheksi?"

  Kosiomiehen puoli.

  "Kyll' on meiän sulhollamme
  Oman jousen ampumia,
  Oman nuolen noutamia,
  Karhuntaljat kattehena,
  Petrantaljat peittehenä;
  Vaan onko teiän neiollanne
  Wiipurissa viilatuita,
  Kaupungissa kaulatuita,
  Kesäkuilla kuivatuita,
  Pantu päiväpaistehella,
  Vaattehia valkehia,
  Talvisotkuja hyviä?"

  Kaason pooli.

  "Kyll' on meiän neiollamme
  Wiipurissa viilatuita,
  Kaupungissa kaulatuita,
  Kesäkuilla kuuratuita
  Pantu päiväpaistehella,
  Vaattehia valkehia,
  Talvisotkuja hyviä;
  Vaan onko teiän sulhollanne
  Silkkiset sukansitehet,
  Hopiaiset housunnauhat,
  Saksansaappahat somaset,
  Silkkihuivit siivolliset,
  Viien ruplan vilttihattu,
  Kuuen ruplan vyö kusakka?"

  Kosiomiehen puoli.

  "Kyll' on meiän sulhollamme
  Silkkiset sukansitehet,
  Hopiaiset housunnauhat,
  Saksansaappahat jalassa,
  Silkkihuivit siivolliset,
  Viien ruplan vilttihattu,
  Kuuen ruplan vyö kusakka;
  Vaan onko teiän neiossanne
  Kelvollista ketreäjätä,
  Kutojata kunnollista;
  Tokko kääntyi käärilauta,
  Kun orava oksapuussa;
  Tokko suihki sukkulainen,
  Kun kärppä kiven kolossa;
  Tokko piukki pirran piijit;
  Kun tikka puun kupeess?"

  Kaason puoli.

  "Ompa meiän neiossamme
  Kelvollista ketreäjätä,
  Kutojata kunnollista;
  Niinpä kääntyi käärilauta,
  Kun orava oksapuussa;
  Niinpä suihki sukkulainen,
  Kun kärppä kiven raossa;
  Niinpä piukki pirran piijit,
  Kun tikka puun kupeessa.
  Vaan onko teiän sulhossanne
  Kylväjätä, kyntäjätä,
  Siemenen sirottajata,
  Varsan viejeä vaolle,
  Mustan ruunan mullokselle?
  Onko atransa terävä,
  Sekä luja luottimensa,
  Millä nurmi kynnetähän,
  Kämärikkö käännetähän?
  Hyvätkö huuhtikirvehensä,
  Kaunihitko kassaransa,
  Jolla kaski kaaetahan,
  Lehto lyöähän kumohon?"

  Kutti, kiitti!

  Kosiomiehen puoli.

  "Kutti, kutti, kaaso rukka!
  Kun sie neittäsi näkisit,
  Kun sen käet käpäeleksen
  Meiän sulhon kättä vasten!"

  Kaason puoli.

  "Ei kutti väheäkänä,
  Pientä pikkuruistakana;
  Tuota toivoi meiän neito,
  Tuota toivoi tuon ikänsä,
  Kättänsä käpäelevän
  Hyvän sulhon kättä vasten."

  Kosiomiehen puoli.

  "Kutti, kutti, kaaso rukka!
  Kun sie neittäsi näkisit,
  Kun sen suu sopaeleksen
  Meiän sulhon suuta vasten!"

  Kaason puoli.

  "Ei kutti väheäkänä,
  Pientä pikkuruistakana;
  Tuota toivoi meiän neito
  Kaiken kasvantoajansa,
  Suutansa sopaelevan
  Hyvän sulhon suuta vasten."

  Kosiomiehen puoli.

  "Kutti, kutti, kaaso rukka!
  Meiänp' oinas vallan otti,
  Meiän pässi päälle pääsi,
  Meiän karkasi karitsa."

  Kaason puoli.

  "Ei kutti väheäkänä,
  Pientä pikkuruistakana;
  Tuota toivoi meiän neito,
  Tuota puolen polveansa,
  Kaiken mennehen keseä,
  Kaiken vuotta voipunutta,
  Kahen öitä ollaksensa,
  Kolmin koiskaellaksensa."

  Kosiomiehen puoli.

  "Kutti, kutti, kaaso rukka!
  Söitpä, joitpa neitosesi;
  Sinun on tyhjät istumesi,
  Meiän täyet vuotehemme."

  Kaason puoli.

  "Voipa kurjat kuttianne,
  Miehen lemmot leikkiänne;
  Millä te kutitteletta!
  Emmä syönyt, enkä juonut,
  Enkä syönyt, enkä juonut,
  En pannut pahenemahan,
  Vaan panin paranemahan.
  Panin kyntäjän kylelle,
  Vakoajan vaipan alle,
  Leivänsaajan leuan alle,
  Kalansaajan kainalohon,
  Hirvenhiihtajan hikehen,
  Karhunsaajan saunasehen;
  Karhuntaljoihin kaotin,
  Vein vehnähinkalohon,
  Ruispurnohon puotin.
  Sinne saatin saahun lapsen,
  Sinne aiotun asetin;
  Annas Jumala aamun tulla,
  Tuo Jumala toinen päivä,
  Otan vaatetta vakasta,
  Liessinkiä lippahasta,
  Millä neittä valmistelen,
  Kanaistani kaunistelen
  Jolla peitän pientä päätä,
  Katan kaunista hivusta;
  Tuonpa kukkana tupahan,
  Pöyhäytän pöyän päähän,
  Ihmisten ihottavaksi,
  Kansan katsaheltavaksi."

  Katso neitoasi !

  Kosiomiehen puoli

  "Morsian mokalla huulin,
  Kaaso kallella kypärin,
  Itse sulhonen surulla;
  Katso kaaso neitoasi
  Jott' ei poikisi rekehen,
  Satulall' ei lasta saisi!
  Sanoisi satulan syyksi,
  Hevonharjan hieromaksi;
  Tekis tieltä löytämäksi,
  Matkalta tapoamaksi."

  Kaason puoli.

  "En oo ollut ennenkänä,
  Pilkkapuikko kenenkänä,
  Senlaisen semminkänä;
  Joko vainen joutunenki
  Pilkkapuikoksi poloinen?
  Vaan vielä tätä nykyä,
  Vielä tällä kymmenellä,
  Selvitäme, seisotame,
  Pilkkakirvesten kiasta,
  Naurusuien hampahista.
  Muille nauroa pitävi,
  Ei emosen tyttölöille,
  Ei vaimon vatsanväelle;
  Muista kummat kuulukohon,
  Hätäkellot häilyköhön,
  Ei emosen tyttölöistä,
  Ei vaimon vatsanväestä."

  Kasa kaasolla sylissä.

  Kosiomiehen puoli.

  "Kasa  kaasolla sylissä,
  Nuoevaimolla nupukka !"

  Kaason puoli.

  "Mitä sie kasasta kaason,
  Nupukasta nuoevaimon?
  Tät' ei oo saatuna salassa,
  Eikä piilossa pietty;
  Täm' on saatu sängyn päällä,
  Vihityillä vuotehilla,
  Lakanoilla lauletuilla,
  Siunatuilla pääsioilla."

  Elä ihastu ensi-illalla.

  Kosiomiehen puoli.

  Vuotas mie sanon sanasen,
  Virkan vierin sulholleni:
  Sulhokainen nuorukainen,
  Elä neitoa ihastu,
  Elä neion vaattehia;
  Elä ensi-illallasi,
  Tok' ei vielä toisellana!
  Kiitä huomenna hevoista,
  Vuonna toissa morsianta,
  Kolmanna kotivävyä,
  Itsiäsi et ikänä!
  Moni on neito naitaissa,
  Orpana otettaissa,
  Portto poisajettaessa,
  Luosku luovuteltaessa.
  Moni on kaakku kaunis päältä,
  Kovin kuorelta siliä,
  Vaan on sirkkoja sisässä,
  Akanoita alla kuoren.
  Mont' on kantoa kas'ella,
  Kaikk' ei koivun kantoloita;
  Äiä neitoja kylällä,
  Ei kaikki hyväntapoja.

  Kiitä sulho lykkyäsi.

  Kaason puoli.

  Kiitä sulho lykkyäsi,
  Kun kiität, hyvinki kiitä!
  Hyvän sait, hyvän tapasit,
  Hyvän luojasi lupasi,
  Hyvän antoi armollinen.
  Lue kiitokset emolle,
  Passipoita vanhemmalle,
  Kun tunti tytön mokoman,
  Ja mokoman morsiamen!
  Puhas on neiti puolellasi,
  Kirkas ompi kihloissasi,
  Valkiainen valloissasi,
  Soriainen suojassasi.
  Sait sa riskin rinnallesi,
  Vereväisen vierehesi;
  Sait sa riskin riihenpuijan,
  Hempulaisen heinänlyöjän,
  Pulskin poukkujen pesijän,
  Varskin vaatetvalkasijan,
  Karskin kankahan kutojan.
  Niin se piukki pirran ääni,
  Kun käki mäellä kukkui;
  Niin se suikki sukkulainen,
  Kun kärppä kiven raossa;
  Niin sen käämy käännätteli,
  Kun orava oksasella.

  Elä vie neittä pahoille.

  Kaason puoli.

  Sulho viljon veikkoseni,
  Vielä veikkoa parempi,
  Emon lasta armahampi,
  Ison lasta laukiampi!
  Kuulesta ma kuin sanelen,
  Kuin sanelen, kuin puhelen.
  Elkäs meiän neioistamme,
  Elkäs viekö vehkasoille,
  Panko parkkihuhmarelle,
  Olkileiville otelko;
  Ei neittä ison koissa,
  Eipä viety vehkasoille,
  Pantu parkkihuhmarelle,
  Olkileiville otettu.
  Aina viilti vehnäsiä,
  Katseli kananmunia,
  Aamut aittoja availlen,
  Illat luhtia lukoten,
  Maitotiinun tienoihilla,
  Olutpuolikon povessa.
  Elä vainen, sulho rukka,
  Kiellä neittä kellarista,
  Elä aitasta epeä;
  Ei neittä ison koissa,
  Eip' on kielty kellarista,
  Tok' ei aitasta evätty.

  Puolusta neittäsi.

  Kaason puoli.

  Sulhokainen nuorukainen,
  Miehen kanta kaunokainen!
  Ellös meiän neioistamme,
  Ellös sie pahoin pielkö;
  Seiso seinänä eessä,
  Pysy pihtipuolisena,
  Elä anna anopin lyöä,
  Eläkä apen torua,
  Elä vierahan vihata.
  Pere käski pieksemähän,
  Muu väki mukittamaha;
  Ethän raahi rankaista
  Etkä henno hertaistasi,
  Rahan paljon pantuasi,
  Enemmän luettuasi.

  Neuo sulho neioistasi.

  Kaason puoli.

  Sulhokainen nuorukainen,
  Miehen kanta kaunokainen,
  Elkäs meiän neioistamme,
  Elkäs sie pahoin pielkö,
  Elkäs vitsoin vingutelko,
  Nahkaruoskin naukutelko;
  Eipä neittä ennenkänä,
  Ei neittä ison koissa,
  Tok' ei vitsoin vinguteltu,
  Nahkaruoskin naukuteltu.
  Neuo sulho neitoasi,
  Neuo neittä vuotehella,
  Opeta oven takana,
  Vuosikausi kummassaki;
  Yksi vuosi suusanalla,
  Toinen silmän iskemällä,
  Kolmansi jalan polulla.
  Kun ei sitte siitä huoli,
  Ei totelle tuostakana,
  Veä vitsa viiakosta,
  Tuopa turkin helman alla,
  Jolla neuot neitoasi,
  Orpanoasi opetat
  Neuot nelisnurkkaisessa,
  Sanot sammalhuonehessa,
  Kyläkunnan kuulematta,
  Sanan saamatta kylälle.

  Elä nurmella nukita,
  Pieksä pellon pientarella;
  Kuuluisi kumu kylälle,
  Tora toisehen talohon,
  Metsähän iso meteli,
  Naisen itku naapurihin.
  Eläkä silmille sipase,
  Elä korvia kos'eta;
  Kuppi kulmalle tulisi,
  Sinimarja silmän päälle;
  Kylän kyntäjät näkisi,
  Kylän paimenet panisi,
  Kylän haukkuisi harakat,
  Kysyisi kyläiset naiset:
  "Onko tuo soassa ollut,
  Talununna tappeluissa,
  Vai onko suen repimä,
  Tahi karhun kaapasema
  Vai susiko sulhosesi,
  Karhu sulla kaunosesi?"

  Ansioa myöten palkka.

  Kaason puoli.

  Sulhokainen nuorukainen,
  Miehen kanta kaunokainen!
  Kun neittä hyvin pitelet,
  Niin hyväksi tunnetahan.
  Kun tulet apen kotihin,
  Ainoan anopin luoksi;
  Itseäsi syötetähän,
  Syötetähän, juotetahan,
  Heposesi riisutahan,
  Tallihin talutetahan,
  Syötetähän, juotetahan,
  Kauravakka kannetahan.

  Kun neittä pahoin pitelet,
  Niin pahaksi tunnetahan.
  Kun tulet apen kotihin,
  Ainoan anopin luoksi;
  Itseäsi ruoskitahan
  Omallasi ruoskallasi,
  Heposesi hirtetähän
  Kokkahan, kujan lakehen,
  Omillasi ohjillasi,
  Omilla ohjasvarsillasi.

  Mitä itket neito?

  Morsiamelle tuttaviltansa.

  Mitä itket meiän neito?
  Itketkö sie leivätyyttä,
  Leivätyyttä, lehmätyyttä,
  Vaiko sulhosi soreutta,
  Vai emosi armautta?
  Siskoseni, ainoseni,
  Kanavarsi kaunoseni!
  Et sie itke leivätyyttä,
  Leivätyyttä, lehmätyyttä,
  Etkä sulhosi soreutta,
  Et emosi armautta;
  Itket kasvon kauneutta,
  Sekä hiusten hienoutta,
  Kun ne piennä peitetähän,
  Katetahan kasvavana;
  Piennä oot vihille viety,
  Lassa pantu lakki päähän.

  Lähet jälen jäämättömäksi.

  Morsiamelle tuttaviltansa.

  Niinkös luulit neito nuori,
  Niinkö tiesit, jotta luulit,
  Tiesit kerran lähteväsi,
  Et aina käkeäväsi?
  Jo nyt on liittosi likellä,
  Lässä ompi lähtöaika.
  Lähet tästä, kun lähetki,
  Tästä kullasta koista,
  Ison saamasta salista,
  Emon kaunon kartanosta,
  Veikon kestikellarista,
  Siskon tanssisiltasilta,
  Sykysyisen yön sylihin,
  Kevähisen kierän päälle;
  Ettei jälki jäällä tunnu,
  Kierällä kepiä kenkä,
  Jalan isku iljangolla,
  Hangella hamosen helma;
  Ettei äiti ääntä kuule,
  Iso ei itkua tajua,
  Kujerrust' ei kuule sisko,
  Oma veikko vieretystä;
  Kuulevat kyläiset naiset,
  Ja kyllin kylän kasakat.

  Voi sinua neito rukka,
  Kuinka taiat, kuinka raahit,
  Kuinka kuitenki eroat?
  Emosesi vanhan heität
  Läävähän läkähtymähän,
  Kujahan kukistumahan,
  Kaatumahan kaivotielle;
  Isosesi vanhan heität
  Saunahan savun sekahan,
  Kuiva vasta kainalohon.

  Lähet kukka kulkemahan.

  Morsiamelle tuttaviltansa.

  Kuules neiti, kuin sanelen,
  Kuin sanelen, kuin puhelen!
  Olit kukka ollessasi,
  Kasvaessasi kanarva,
  Vesa nuori nostessasi,
  Ympynen yletessäsi,
  Näillä pitkillä pihoilla,
  Kaunehilla kartanoilla.
  Lähet nyt kukka kulkemahan,
  Veran nukka vieremähän,
  Tästä kullasta koista,
  Kaunihista kartanosta,
  Luulet vietävän kotihin,
  Vietävän isosi luoksi,
  Ei vieä isosi luoksi,
  Vieähän isännän luoksi.

  Lähet kukka kulkemahan,
  Veran nukka vieremähän,
  Luulet vietävän kotihin,
  Vietävän emosi luoksi;
  Ei vieä emosi luoksi,
  Vieähän emännän luoksi.

  Lähet kukka kulkemahan,
  Veran nukka vieremähän,
  Luulet vietävän kotihin,
  Vietäväsi veikon luoksi;
  Eipä vieä veikon luoksi,
  Vieähän kytyjen luoksi.

  Lähet kukka kulkemahan,
  Veran nukka vieremähän,
  Luulet vietävän kotihin,
  Vietävän sisaren luoksi;
  Ei vieä sisaren luoksi,
  Vieähän natojen luoksi.

  Lähet kukka kulkemahan,
  Veran nukka vieremähän,
  Luulet vietävän kotihin,
  Vietäväsi vierahiksi
  Eipä vieä vierahaksi,
  Vieähänpä orjuutehen.

  Toisin toisessa talossa.

  Morsiamelle tuttaviltansa.

  Neitokainen nuorukainen,
  Kanamarja kaunokainen!
  Kasvoit sie talossa tässä,
  Korkian isosi koissa,
  Kasvoit kukkana kujilla,
  Ahomailla mansikkana;
  Nousit voille vuotehelta,
  Maioille makoamasta
  Venymästä vehnäsille
  Pettäjäisille pehuista.
  Kun et voinut voita syöä,
  Sipasit sianlihoa.
  Ei ollut huolta ollenkana,
  Ajatusta aioinkana;
  Annoit huolta honkasien,
  Ajatella aiaksien,
  Surra suuren suopetäjän,
  Korpikuusen kuikutella.
  Sie vaan liehuit lehtyisenä,
  Perhosena pyörähtelit,
  Lennit lintuna lehossa,
  Kävit kanana kartanolla.
  Menet toisehen talohon,
  Toisehen emon alahan,
  Perehesen vierahasen;
  Toisin siellä, toisin täällä,
  Toisin toisessa talossa
  Toisin ukset ulvasevat,
  Toisin vierevät veräjät,
  Sanovat saranarauat.
  Et osaa ovissa käyä,
  Veräjissä vieretellä,
  Talon tyttöjen tavalla;
  Et tunne puhua tulta
  Etkä liettä lämmitteä,
  Ensinkään emännän lailla;
  Taia et taittoa pärettä
  Talon miehen mieltä myöten,
  Sulhosen syäntä myöten.
  Tulet tuttuna tupahan,
  Ei ole tuttua tuvassa,
  Rakast' ei rahin nenässä;
  Tup' on tyhjä tultuasi,
  Autio avattuasi,
  Ei isonen armastele,
  Eikä äiti mainittele.

  Jo nyt vaihoit, minkä vaihoit.

  Morsiamelle tuttaviltansa.

  Voi neiti, sisarueni!
  Jo nyt vaihoit, minkä vaihoit;
  Vaihoit armahan isosi
  Appehen anipaha'an,
  Vaihoit armahan emosi
  Anoppehen ankarahan,
  Vaihoit viljon veljyesi
  Kyyttäniskahan kytyhyn,
  Vaihoit siskosi siveän
  Naljasilmähän natohon,
  Vaihoit liinavuotehesi
  Nokisihin nuotioihin,
  Vaihoit valkiat vetesi
  Likaisihin liettehisin,
  Vaihoit hiekkarannikkosi
  Mustihin muraperihin,
  Vaihoit armahat ahosi
  Kanarvikko kankahisin,
  Vaihoit marjaiset mäkesi
  Kaskikantoihin kovihin.

  Luulitko huolet loppuvan?

  Morsiamelle tuttaviltansa.

  Niinkö luulit meiän neito,
  Niinkö kasvava kananen,
  Huolet loppui, työt väheni,
  Tämän illan istumilla,
  Tämän aamun astumilla,
  Keskipäivän keikkumilla;
  Maata sinne vietäväsi,
  Unille otettavasi?
  Eip' on maata vieä'känä,
  Unille oteta'kana;
  Vasta valvoa pitävi,
  Vasta huolta hoivatahan,
  Ajatusta annetahan,
  Pannahan pahoa mieltä,
  Liikamieltä liitetähän.
  Kunis huiskit hunnutonna,
  Sinis huiskit huoletonna,
  Kunis liikuit liinatonna,
  Liikuit liioitta sanoitta;
  Äsken huntu huolta tuopi,
  Palttina pahoa mieltä,
  Liina liikoja sanoja,
  pellava perättömiä.

  Läksit kouluhuu kotoa.

  Morsiamelle tuttaviltansa.

  Niinkö luulit neito nuori,
  Niinkö tiesit, jotta luulit,
  Luulit yöksi lähteväsi,
  Käyä päiväksi käkesit?
  Etpä yöksi lähtenynnä,
  Etkä yöksi, et kaheksi;
  Läksit kaikeksi iäksi,
  Kuuksi päiväksi katosit.
  Läksit kouluhun kotoa,
  Piinahan ison pihoilta;
  Kova on koulu käyäksesi,
  Piina pitkä ollaksesi,
  Ikävä eleäksesi.
  Siell' on ohjat ostettuna,
  Valmistettu vankirauat,
  Ei ketänä muita vasten,
  Vasten vaivaista sinua,
  Ja kohti kovaosaista.
  Kyllä saat kokea koito,
  Kokea kovaosainen,
  Apen luista leukaluuta,
  Anopin kivistä kieltä,
  Ky'yn kylmiä sanoja,
  Naon niskan nakkeloita;
  Appi on karhu kartanolla,
  Anoppi susi supussa,
  Kyty kyinä kynnyksellä,
  Nato nauloina ovella.

  Apiat ativoreisut.

  Morsiamelle tuttaviltansa.

  Neitonen sinä sisari!
  Mit' olet pahoilla mielin,
  Alla kulman kuurullasi?
  Etkö muista, kuin sanelin:
  "Elä sulhoon ihastu,
  Elä sulhon vaattehisin;
  Sulholl' on suen ikenet,
  Revon kuokot kormanossa,
  Karhun maksat kainalossa,
  Verenjuojan veitsi vyöllä,
  Jolla päätä piirtelevi,
  Selkeä sirettelevi."
  Et sinä sitä totellut,
  Et kuullut minun sanoa;
  Sie vaan sulhoon ihastuit,
  Sekä sulhon vaattehisin.
  Kerran lähteä käkesit,
  Kerran toisen toivottelit,
  Lähteä emon eloilta,
  Vanhan taaton tanhuilta,
  Viertä maille vierahille,
  Käyä käskemättömille,
  Miniäksi miehelähän,
  Orjaksi anoppelahan.
  Niinkö luulit neito nuori,
  Niinkö kasvava kananen,
  Ativoihin vietäväsi,
  Oljamiin otettavasi?
  Siell' on ouot oljareisut,
  Apiat ativoreisut
  Halko pitkä piirasina,
  Seiväs särpimen siassa,
  Hamara sianlihoina,
  Nyrkki voina vehnäisinä.

  Heitän suoni, heitän maani.

  Morsian lähtiessänsä.

  Heitän suoni, heitän maani,
  Heitän heinikkopihani,
  Heitän valkiat veteni,
  Heitän hietarantaseni,
  Kylpiä kylän akoille,
  Pasikoia paimenille.
  Suot heitän sorehtijoille,
  Sekä maat maleksijoille,
  Pihat pitkin juoksijoille,
  Aitavieret astujille,
  Seinävieret seisojille,
  Kujovieret kulkijoille,
  Ison niityt ilveksille,
  Peuroille isoni pellot,
  Ahot hanhien asua,
  Lintujen lehot levätä.
  Lähen tästä, kun lähenki,
  Toisen lähtevän keralla,
  Kanssa toisen karkulaisen:
  Lähen pois talosta tästä,
  Ison saamasta salista,
  Veikon kestikellarista,
  Sykysyisen yön sylihin,
  Kevähisen kieran päälle,
  Jottei jälki jäällä tunnu,
  Jälki jäällä, tiera tiellä,
  Jalan isku iljangolla,
  Hangella hamosen toimi,
  Helman hiepsintä lumella;
  Ettei äiti ääntä kuule,
  Iso ei kuule itkuani,
  Ikävissä itkeväni,
  Parkuvan pahoissa mielin.

  Läyli lähteä, läyli ilman.

  Morsian lähtiessänsä.

  Läyli lähteä tulevi,
  Läyli olla lähtemättä;
  Lähteä toki tulevi,
  Kun on luotu lähtemähän,
  Korkiammastai koista,
  Matalampihin majoihin,
  Rikkahammiltai eloilta,
  Köyhempihin kellarihin.
  Niinp' on neiti luotunaki,
  Tytär tuuviteltunaki,
  Taattolasta miehelähän,
  Miehelästä tuonelahan.
  Lässä on nyt muien lähtö,
  Liki saanut muien liitto,
  Minun on lähtöni lähemmä,
  Minun liittoni likemmä.
  Lähen pois talosta tästä,
  Tästä kuulusta koista,
  Honkaisista huonehista,
  Lautakatto kartanoista,
  Petäjäisihin pesihin,
  Koivuisihin koppeloihin.
  Heitän Kiesuksen siahan,
  Maarian tähän majahan;
  Hyv' on toiste tullakseni,
  Kensti keikutellakseni,
  Ennentuttuhun tupahan,
  Emon kaunon kartanohon.

  Ei toiste tunneta'kaan.

  Morsian lähtiessänsä.

  Lähen nyt talosta tästä,
  Korkian ison koista,
  Heitän vanhat valamani,
  Entiset elosiani;
  Hyv' on toiste tullakseni,
  Kaunis kaaputellakseni.
  Tulen toiste, kun tulenki,
  Ilman teiän kutsumata,
  Hyv' ois tulla kutsumalla;
  Ette kutsu kuitenkäna.

  Sitte toiste tullessani,
  Kotihini käyessäni,
  Ei minua muut ne tunne,
  Kun ne kaksi kappaletta:
  Alimmainen aian vitsa,
  Perimmäinen pellon seiväs,
  Nuo on piennä pistämäni,
  Neitona vitsastamani.

  Emoni mahova lehmä,
  Minun nuorra juottamani,
  Vasikkana vaalimani,
  Ammoa rikuttelevi,
  Pitkillä piharikoilla,
  Talvisilla tanterilla;
  Se tuo tuntenee minua
  Kotoiseksi tyttäreksi.

  Isoni iki oronen,
  Minun piennä syöttämäni,
  Neitona apattamani,
  Hirnua rikuttelevi,
  Pitkillä piharikoilla,
  Talvisilla tanterilla;
  Se tuo tuntenee minua
  Kotoiseksi tyttäreksi.
  Veikkoni kotoinen koira,
  Minun piennä syöttämäni,
  Neitona opastamani,
  Haukkua rikuttelevi,
  Pitkillä piharikoilla,
  Talvisilla tanterilla;
  Se tuo tuntenee minua
  Kotoiseksi tyttäreksi.
  Muut ne ei minua tunne
  Kotihini tultuani,
  Vaikk' on vanhat valkameni,
  Entiset elosiani.

  Muuttunut koti.

  Morsian lähtiessänsä.

  Lähen kurja kulkemahan,
  Vaivainen vaeltamahan;
  En tule kotihin ennen,
  Kun oman orihin reessä,
  Oma poika ohjillani,
  Saamani satulan päällä,
  Kantamani kannuksilla.
  Sitte tuonne tullessani
  Ison entisen pihoille,
  Noin ne vaakkuvat varikset,
  Harakat hakahtelevi,
  Ison pitkillä pihoilla,
  Tasaisilla tanterilla:
  "Mitä sie tulit kotihin
  Kuta kurja kuulemahan?
  Jo on kuollunna isosi,
  Kaonnunna kantajasi;
  Veikko istuu ison siassa,
  Veljen vaimo emon tilalla."

  Menen mie toki pihalle,
  Ajan porstuan etehen.
  Vuotan viikon veikkoani
  Riisumahan rinnuksia,
  Aisoja alentamahan.
  Eipä veikko tulle'kana,
  Itse riisun rinnukseni,
  Itse aisani alennan.
  Vielä vuotan veikkoani
  Tuosta käymähän tupahan;
  Eipä veikko tulle'kana,
  Itse tungeme tupahan,
  Annan kättä kääkäselle,
  Kylm' on kääkä kättä vasten.

  Sitte tultua tupahan
  Ovensuuhun seisotame,
  Ovensuuhun, orren alle,
  Kattilan pitotiloille,
  Koriat kotoiset naiset
  Ei tulla likistämähän,
  Käyä kättä antamahan.
  Koria minä itseki,
  En mene likistämähän,
  Käy en kättä antamahan.
  Pistän kättä hiilokselle,
  Hiilet kylmät hiiloksessa,
  Pistän kättä kiukoalle,
  Kivet kylmät kiukoassa.

  Veikko penkillä venyvi,
  Syli syttä hartioilla,
  Vaaksa muulla vartalolla,
  Kyynärä kyentä päässä,
  Kortteli kovaa nokea.

  Kysyi veikko vierahalta:
  "Mistä vieras veen takoa?"
  "Minä vanhin sikkojasi,
  Ensimmäinen emosi lapsi."
  Kun löyät emosi vanhan
  Läävähän läkähtynehen,
  Kuollehen kupo sylihin.

  Itke, itke meiän neito!
  Kun itket, hyvinki itke.
  Kun et itke itkettäissä,
  Itket toiste tullessasi,
  Kun tulet veikon kotihin,
  Kun löyät veikkosi verevän
  Vainiolle vaipunehen,
  Metsähän menettynehen.

  Itke, itke meiän neito!
  Kun itket hyvinki itke.
  Kun et itke itkettäissä,
  Itket toiste tullessasi,
  Kun tulet siskon kotihin,
  Kun löyät siskosi siveän
  Sotkutiellä sortunehen,
  Jääneen karttu kainalohon.

  Kutti, kutti, neito rukka.

  Morsiamelle tuttaviltansa.

  Siskoseni, ainoseni,
  Kanavarsi kaunoseni!
  Enkö mie sanonut sulle,
  Sanonut saoinki kerroin:
  "Elä kuusissa kuhaja,
  Närehillä näyttelete;
  Elä puissa puittelete,
  Oksilla ojentelete!"
  Et sinä sitä totellut,
  Et kuullut minun sanoa;
  Sie vaan kuusissa kuhasit,
  Närehillä näyttelitet,
  Sinä puissa puittelitet,
  Oksilla ojentelitet.

  Kutti, kiitti, neito rukka!
  Enkö mie sanonut sulle,
  Sanonut tämän kevättä,
  Tämän syystä syylätellyt:
  "Tehkämes kivinen linna,
  Salasauna salvatkame,
  Salasauna, piilopirtti,
  Keskellen meren seläistä,
  Jossa piikoja piellä,
  Kanojamme kasvatella,
  Ettei pääse Suomen sulhot,
  Suomen sulhot, maan kosijat."

  Noinpa aina neittä neuoin,
  Orpanoani opetin:
  "Kun tulevi Suomen sulhot,
  Suomen sulhot, maan kosijat,
  Sinä vastahan sanele,
  Ja puhele puoleltasi:
  Tupa on tehty miesten tulla,
  Talli seisoa oritten:
  En lähe revon rekehen,
  Suen juoksevan jälille,
  Lähe en karhun kantapäille,
  Enkä korjahan kosijan."
  Et sinä sitä totellut,
  Et kuullut minun sanoa;
  Läksit sie revon rekehen,
  Suen juoksevan jälille,
  Läksit karhun kantapäille,
  Sekä korjahan kosijan.

  Kutti, kutti, neito rukka!
  Kuules vielä, kuin sanelen:
  "Kun olit rakas rahoin,
  Käpäs kättä antamahan,
  Niin ole rakas rekehen,
  Sekä sievä lähtemähän.
  Käpäs käymähän kylähän;
  Ori suitsia purevi,
  Rautoja ratustelevi,
  Reki neittä vuottelevi."

  Elä itke neito rukka.

  Morsiamelle tuttaviltansa.

  Elä itke neito rukka!
  Ei sua etäälle vieä,
  Ei vieä vesien taaksi,
  Saksanmaalle saatettane;
  Vieähän vähäsen maitse,
  Yli salmen saatetahan,
  Yli kynnyksen kylähän,
  Poikki pellon naapurihin;
  Turkki tuoahan jälestä,
  Vaippa vasta saatanehe.

  Elä itke melän neito,
  Ellös olko milläskänä,
  Alla päin, pahoilla mielin,
  Alla kulman kuurullasi;
  Et sie vierryt vehkasoille,
  Puonnut parkkipuolikolle;
  Ruispurnohon putosit,
  Kaauit kaura-ammiohon.

  Mitä neien itkemistä.

  Morsiamelle tuttaviltansa.

  Mitä neien itkemistä,
  Suuresti sureksimista!
  Ei ole it'ettäviä,
  Suuresti surettavia;
  Kun katsot kupehellesi,
  Oikialle puolellesi,
  Onpa sulho suojassasi,
  Mies verevä vieressäsi,
  Luonasi lohikalanen,
  Lohenpoika puolellasi;
  Hyvä mies, hyvä heponen
  Talon kanta kaikenlainen,
  Sulho suotuinen keralla,
  Kalevainen kannallasi.
  Kiitä neito lykkyäsi,
  Kun kiität, hyvinki kiitä;
  Hyvän sait, hyvän tapasit,
  Hyvän luojasi lupasi,
  Hyvän antoi armollinen;
  Hyvän osmon ohjillesi,
  Kalevaisen kannoillesi.
  Eipä tuo tok laiska liene,
  Kyll' on vaattehet vakaiset,
  Vyöllä kussakka koria,
  Lippahattu, komppakengät;
  Ei tuo virsi viinan kanssa,
  Ei tussaa tupakka suussa.
  Lue kiitokset emolle,
  Passipoita vanhemmalle,
  Kun tuuti pojan mokoman
  Ja sorian sulhokaisen;
  Tuuti turvaksi sinulle,
  Varoiksesi vaapotteli.

  Tapa toinen ottaminen.

  Morsiamelle tuttaviltansa.

  Vielä neittä neuotahan,
  Orpoa opetetahan
  Kuules neiti, kuin sanelen,
  Kuin sanelen, kuin puhelen:
  Menet toisehen talohon,
  Toisehen emon alahan,
  Perehesen vierahasen;
  Toisin siellä, toisin täällä,
  Toisin toisessa talossa,
  Perehessä vierahassa
  Tap' on toinen ottaminen,
  Entinen unohtaminen.
  Pitäisi sinun piteä
  Pää tarkka, tania mieli,
  Ymmärrys yhentasainen,
  Iltasella silmät virkut
  Valkiita virittämähän,
  Aamusella korvat tarkat
  Kukon ääntä kuulemahan.
  Konsa kukko kerran lauloi,
  Lauloi kerran, lauloi toisen,
  Silloin aika nosta nuoren,
  Hetki haikia havata.
  Kons' ei kukko laulakana,
  Ei äännä isännän lintu;
  Piä kuuta kukkonasi,
  Otavaista oppinasi.
  Käy sie ulkona usein,
  Käy sie kuuta katsomassa,
  Otavaista oppimassa,
  Tähtiä tähyämässä;
  Konsa oikein otava,
  Sarvet suorahan suvehen,
  Pursto perin pohjaisehen,
  Silloin nuorten nousuaika,
  Vanhojen lepuuaika.
  Silloin aikani sinunki
  Nosta luota nuoren sulhon,
  Viereltä verevän sulhon,
  Saapa tulta tuhkasista,
  Valkiata vakkasesta.
  Kun ei tulta tuhkasissa,
  Valkiata vakkasessa,
  Kutkuttele kullaistasi,
  Katkuttele kaunoistasi:
  "Anna tulta armaiseni,
  Valkiaista marjaseni!"
  Saat sie piitä pikkuruisen,
  Tauloa taki vähäsen;
  Iske tuli tuikahuta,
  Tikkurintahan viritä.
  Lähe läävähän samalla
  Läänimään emännän läävä;
  Käy sie kuunnellen kujassa,
  Kuunnellen kujan takana,
  Ammoiko anopin lehmä,
  Hirnuiko apen hevonen,
  Ky'yn lehmä kytkäsevi,
  Naukasee naon vasikka,
  Heinän hienon heittäjäistä,
  Apilan ojentajaista.
  Käy kujaset kuukistellen,
  Läävänpohjat längistellen,
  Olet lehmille ojenna,
  Heposelle heinät heitä,
  Heinät varsoille valitse.
  Katso karkkokarsinoa,
  Emälammaslattiata,
  Luo silmät sikoinki päälle;,
  Elä sie sioille singu,
  Elä potki porsahia,
  Kanna kaukalo sioille,
  Purtilonsa porsahille.
  Kun sitte tulet tupahan,
  Tule kolmena tupahan,
  Tuo sie luuat, tuo sie lunta,
  Itse tule kolmantena.
  Kun sie lattiita lakaset,
  Elä lapsia lakase;
  Nosta lapset laavitsalle!
  Pese silmät, pää silitä,
  Anna leipeä kätehen,
  Vuole voita leivän päälle;
  Kun ei leipeä talossa,
  Anna lastunen kätehen.

  Elä moiti anoppiasi.

  Morsiamelle tuttaviltansa.

  Kuules sisko, kuin sanelen,
  Kun nyt menet miehelähän,
  Käyt sinä kylässä kerran,
  Pellon poikki naapurissa;
  Kysyvät kyläiset naiset:
  "Antoiko anoppi voita,
  Kun ennen emo kotona?"
  Ellös konsana sanoko:
  "Ei anna anoppi voita."
  Sano aina annettavan,
  Kapustalla kannettavan,
  Jos kerran kesässä saanet,
  Senki toisen talvellista.
  Kun sie leikkoat lihoa,
  Eli viilet vehnäisiä,
  Säre veitsesi kivehen,
  Karahuta kalliohon,
  Syöä sulholta lihoa,
  Viiltä vehnäpiirasia.

  Miehen mielen nouto.

  Vähäonnisen naisen neuo morsiamelle.

  Kuules sisko, kuin sanelen,
  Kun meet toisehen talohon,
  Elä nenä miehen mieltä,
  Miehen mieltä, kiurun kieltä,
  Niinkun mie poloinen nouvin.
  Lihat laitoin, leivät laitoin,
  Voit laitoin, oluet laitoin,
  Viinat ostin Wiipurista,
  Oluet omilta mailta.
  Kävin sitte makoamahan,
  Otti yöksi vierehensä,
  Antoi kyllä kyynäsvartta,
  Viljalta vihaista kättä.
  Kylm' oli kylki maatakseni,
  Selkä vieläki vilumpi;
  Nousin kylmältä kyleltä,
  Viluiselta vuotehelta,
  Sulho suorihen jälestä,
  Tukat tuulelle jakeli,
  Hapseni hajottelevi.

  Kotihia heittämiset.

  Morsiamelle tuttaviltansa.

  Neitokainen nuorukainen,
  Kanamarja kaunokainen,
  Kun meet toisehen talohon,
  Ne kolme kotihin heitä:
  Päivän eilliset unoset,
  Emon armahat sanaset,
  Joka kirnun pettäjäiset.
  Muista kaikki muut kalusi,
  Unikonttisi uneuta;
  Heitä uunille unesi,
  Pankolle pahat tapasi,
  Laiskuutesi lattialle.

  Kaikki laiskuus lakata,
  Kaikki uneuta unesi,
  Emoas' elä uneuta,
  Elä iltaistumissa,
  Aamuahkeroisissana;
  Emo on nähnyt suuren vaivan,
  Kantaja kovan kokenut,
  Saunamaassa maatessansa,
  Olkiloilla ollessansa,
  Levätessänsä pehuilla.

  Ken meitä veelle viepi.

  Morsiamen kotiväki.

  Lenti tänne musta lintu,
  Läpi korven koikutteli,
  Korppi lenti halki korven,
  Sammakko salon lävitse,
  Suostutteli meiltä sorsan,
  Maanitteli meiltä marjan;
  Otti tuo omenan meiltä,
  Vietteli veen kalasen,
  Petti pienillä rahoilla,
  Hopehilla houkutteli.
  Ken meitä veelle viepi,
  Ken joelle juohattavi?
  Saapi saavit seistäksensä,
  Kolataksensa korennat,
  Ja kapat kalataksensa;
  Piintyvät pikarin laiat,
  Tuopin korvat tummenevat.

  Oisiko lupa kysyä.

  Sulholle kotiväki.

  Oisiko lupa kysyä,
  Saisiko sitä sanoa,
  Mitä mielehen tulevi,
  Kerkiävi kielelleni;
  Saisiko sanoakseni,
  Lupoa kysyäkseni:
  Kävitkö tiesi tervehenä,
  Matkasitko mainehitta,
  Tuluksitta pitkät matkat,
  Matkat suuret valkiatta,
  Kun lähit anopin luoksi,
  Ainoan apen kotihin?
  Oliko viinat kuurittuna,
  Vai oli vasta aiottuna;
  Jok' oli leivät leivottuna,
  Vai oli vasta aiottuna?
  Syötettiinkö teitä siellä
  Lestyin leivin, pestyin pöyvin;
  Juotettiinko teitä siellä
  Olusilla otraisilla;
  Syötettiinkö sinun orosi
  Portahilta pyöriviltä;
  Juotettiinko sinun orosi
  Lähteheltä läikkyvältä?

  Tokko näit mitä tullessa.

  Morsiamelle sulhon heimo.

  Hyvä neito, kaunis neito!
  Tuotapa kysyn sinulta:
  Tokko tänne tullessanne,
  Tokko taisi tamma juosta,
  Orit konsti kompotella,
  Ruuna ruskia ravata?

  Hyvä neito, kaunis neito!
  Tuotapa kysyn sinulta:
  Tokko tänne tullessanne,
  Notkot nousi, mäet aleni,
  Kumpareet kukertelihen,
  Rauniot rakentelihen,
  Kivet pienet piehtaroitsi,
  Järven rannat roikkaeli?

  Hyvä neito, kaunis neito!
  Tuotapa kysyn sinulta:
  Näitkö tänne tullessasi
  Kekoja keräperiä,
  Näsäpäitä närttehiä?
  Ne kaikki tämän talosen,
  Tämän sulhon kyntämiä,
  Kyntämiä, kylvämiä.

  Hyvä neito, kaunis neito!
  Kun tunsit talohon tulla,
  Niin tunne talossa olla;
  Ei meillä surulla syöä,
  Ei eletä huolen kanssa
  Maitotiinu on tietyssäsi,
  Piossasi piimäpytty
  Voivatinen vallassasi.

  Voi veikko, mitä vetelet.

  Kyläläiset lommaavat morsianta.

  Voi veikko, mitä vetelet,
  Tervaskannon kauneutta,
  Pikitynnyrin pituutta,
  Kerinkannan korkeutta!
  Käkesit käkösen tuoa,
  Kuletella kukkulinnun,
  Tuoa maalta maan parahan,
  Veeltä valkian valita;
  Ei käki kätehen saanut,
  Kukkulintu kumppaliksi,
  Veelt' et valkiita valinnut,
  Tuonut maalta maan parasta.
  Puuttui konna koprihisi,
  Sammakko satimehesi;
  Saitp' on suolta suovariksen,
  Aialta ajoharakan,
  Korpin korpinotkelmalta,
  Pellolta pelotuslinnun,
  Mustan linnun mullokselta;
  Löysit nartun naurismaasta,
  Nirtun niintä kiskomasta;
  Narttu naukui, nirttu niukui,
  Sulhon tullessa lähelle.

  Kirkas neiti kihloissasi.

  Kaason puoli.

  Sulhokainen nuorukainen.!
  Katsos meiän neioistamme;
  On kun puola puolikypsi,
  Tahi mansikka mäellä.
  Puhas on pulmonen lumella,
  Puhtahampi puolellasi;
  Valkia merellä vaaksi,
  Valkiampi valloissasi;
  Soria merellä sorsa,
  Soriampi suojassasi;
  Kirkas tähti taivahalla,
  Kirkkahampi kihloissasi.
  Et oisi Savosta saanut,
  Et tuonut Turustakana,
  Tavannut Wiron takoa,
  Vetänyt Wenäeheltä,
  Niin soriita neitokaista,
  Mokomata morsianta;
  Silmät maksavat sinisen,
  Poski puhtahan punaisen,
  Varsi valkian paperin.

  Kutti, kutti, sulho rukka.

  Morsiamen lommaajat.

  Sulho viljon veljyeni!
  Sanoit sie pahan sanasen;
  Sanoit saavasi sataisen,
  Tuovasi tuhannen neien;
  Et sataista saanutkana,
  Tuonut et tuhannen neittä.
  Sait su'un sukattomia,
  Lajin kintahattomia.
  Mitä lie tehnynnä ikänsä,
  Kuta mennehen kesosen,
  Ei kutonut kintahia,
  Suoritellut sukkasia;
  Hiiret kopsassa kopasi,
  Hörppäkorvat lippahassa.

  Kutti, kutti, sulho rukka!
  Tuota toivotit ikäsi,
  Tuota puolen polveasi,
  Käkesit tämän kesosen;
  Sanoit saavasi sarasen,
  Apilaisen ottavasi,
  Sorsan suositellehesi,
  Vesilinnun vienehesi.
  Sait sinä hyvän sarasen,
  Armahan apilasheinän
  Löysit tieltä tervaskannon,
  Leppäpökkelön lehosta.
  Talven on tateessa maannut,
  Kuukauen hevoskujassa,
  Viel' on silmät siistimättä,
  Kaikki kasvot kaavimatta.

  Laajasukuinen neiti.

  Kaason puoli.

  Sulhokainen nuorukainen,
  Rahan kanta kaunokainen,
  Ellös meiän neioistamme
  Sanoko suvuttomaksi,
  Laatiko lajittomaksi,
  Tehkö tietämättömäksi!
  Onpa meiän neiollamme
  Suku suuri, laji laaja;
  Kappa ois kylveä papuja,
  Jyvä kullenki tulisi,
  Kappa ois panna pellavaista,
  Kuitu kullenki tulisi.

  Sulhokainen nuorukainen,
  Rahan kanta kaunokainen,
  Ellös meiän neioistamme
  Toki tuhmaksi hokeko,
  Typeräksi tunnustelko,
  Saamattomaksi sanoko!
  Mene sulho seppälähän,
  Tietäpäs terävä rauta,
  Tietä viikate terävä;
  Vaali vartehen hyvähän,
  Vestele veräjän suussa,
  Kannon päässä kalkuttele.
  Kun tulevi päiväpaiste,
  Viepä neittä nurmen päälle,
  Sitte heinä herskähtävi,
  Sekä jussi jurskahtavi,
  Kova heinä korskahtavi,
  Suolaheinä säikähtävi,
  Vihviläinen viuskahtavi,
  Mätäs myötähän menevi,
  Kulo käypi kellellehen,
  Vesan kanta katkiavi.

  Kaason kauneus.

  Kosiomiehen puoli.

  Hyvä kaaso, kaunis kaaso,
  Valkianverevä kaaso;
  Kaunis kaaso kengältäki,
  Silmiltä sitäi parempi.
  Niinp' on kaaso kengitetty,
  Kun on kelkka talloitettu;
  Niinp' on kaason silmät päässä,
  Kun harakan pakkasella.

  Kaason puoli.

  Niinp' on kaaso kengitetty,
  Kun hevonen rauoitettu;
  Niin on kaason silmät päässä,
  Kun on tähet taivahalla.

  Kaason istunta.

  Kosiomiehen puoli.

  Istu, istu kaaso rukka!
  Kun istut, hyvinki istu;
  Istu puhki puinen penkki,
  Halki lautainen lavitsa,
  Seinät sienille märännä,
  Katso halki harjahirsi.

  Kaaso.

  Niinkö teill' on hoikat hongat,
  Sekä pehmiät petäjät,
  Ettei kestä kaason olla,
  Nuoevaimon vaivutella,
  Tämän illan istumilla,
  Tämän aamun astumilla?
  Enmä istu penkillänne,
  Enkä seiso sillallanne;
  Istun hieprahelmoillani,
  Seison kenstikengilläni.
  Vain en istu ensinkänä,
  Enkä seiso semminkänä,
  Ennenkuin sulkani sulavi,
  Höyheneni lämpiävi.

  Kaason lämpimän saanta.

  Kosiomielen puoli.

  Kun lienet kovin vilussa,
  Nouse kaaso kiukoalle,
  Liesipankolle panete;
  Pane jalka patsahalle,
  Toinen orrelle ojenna,
  Helmat lieskahan levitä;
  Siinä sulkasi sulavi,
  Höyhenesi lämpiävi.

  Kaaso.

  Nouskohon nokiset velhot,
  Saakohon tulipunaiset,
  Nokianne nuohomahan,
  Karstojanne kaavimahan!
  Piruko tästä piiat otti,
  Lempo ampui leskieukot,
  Nokiloita nuohomasta,
  Karstoja karistamasta?
  Eikä tuoa kaason syöä,
  Nuoevaimon nunnostella;
  Lepillenkö lehmät lypsi,
  Kannoille muni kananne?

  Kaason syötäntä.

  Kosiomiehen puoli.

  Hyvä kaaso, kaunis kaaso,
  Valkianverevä kaaso!
  Kun lienet kovin nälässä,
  Istunet rokan himolla,
  Kuoli muinen musta ruuna,
  Vaipui valkia hevonen,
  Kuoli Kontisen kujahan,
  Kyllösen kylyn etehen.
  Tuoll' on raato rauniolla,
  Pääkontti koan takana;
  Sen on keuhot keittämättä,
  Kapiot kaluamatta.
  Siin' on kaason kyllin syöä,
  Nuoevaimon nunnostella.

  Kaaso.

  Nouskohon kontio kolosta,
  Havun alta haarakynsi,
  Kiven alta kiskosilmä,
  Viiasta vihainen kissa,
  Ruunianne ruhtomahan,
  Tammojanne tahtomahan,
  Orittanne ottamahan,
  Lehmiänne leikkomahan!
  Missäpä hukka huikuroivi,
  Metsän vihko viehkuroivi,
  Kun ei karjassa kahua,
  Liehu lehmien seassa?

  Maata menentä.

  Hyvä kaaso, kaunis kaaso,
  Valkianverevä kaaso!
  Jo ois aika maata mennä,
  Liitto liipata levolle;
  Kukot laulavat kylällä,
  Hoikkasääret hoiloavat.

  Kaaso.

  Äsken aika maata mennä,
  Liitto liipata levolle,
  Kun mun sulkani sulaisi,
  Höyheneni lämpiäisi.
  Vai joko vaivainen varajat,
  Tynnyrisi tyhjenevän,
  Puolikkosi puolenevan?
  Vast' on kerta keitettynä
  Kiiskiä kirokaloja,
  Ahvenia ruotaisia;
  Tuoppi on tuotuna olutta,
  Ei sekänä meitä vasten,
  Vasten muita vierahia.

  Kaason juomiset.

  Kosiomiehen puoli.

  Hyvä kaaso, kaunis kaaso,
  Kaaso valkianverevä!
  Ootko Valtalan vasikka,
  Vaiko Puntalan Punikki
  Tynnyrien tyhjentäjä,
  Puolikkojen puolentaja?
  Kun lienet olven himolla,
  Eli taarin tarpehella,
  Kyll' on meillä kystä vettä,
  Paljo pantua olutta,
  Kellarit teloja täynnä,
  Telat täynnä tynnyriä.
  Kun ei siitä kyllä liene,
  Tahi ei tulle tarpehiksi;
  Viel' on tamma tanhualla,
  Liinaharja liettehessä,
  Läävässä Punikki lehmä,
  Toinen Kyyttö kytkyessä
  Joka laski laarin viinan,
  Hyvän juomisen jorotti.

  Kaaso.

  En oo tänne lähtenynnä,
  Enpä oluen himolla,
  Enkä taarin tarpehella;
  Olutt' on kotonaniki,
  Taaria talossaniki;
  Vaanp' on läksin katsomahan
  Pienen lintuni peseä,
  Varpuseni vainioa.
  Kohta tästä kolkan käännän,
  Kolkan käännän, toisen väännän
  Tästä tuhmasta tuvasta,
  Kamalasta kartanosta;
  Heitän tänne herttaseni,
  Tänne kaunoni kaotan;
  Suojelkohon suuri Jumala,
  Kaikkivalta varjelkohon,
  Ettei huomenna katuisi,
  Päivän päästä peljästyisi.
  Näitä outoja ovia,
  Veräjiä vierahia.

  Kosiomiehen ylistys.

  Kuules sie tuhannen vanha,
  Ja vanhin kosiomiesi!
  Tuo hattu, jok' on sinulla,
  Tuot ei kanna kaikki miehet,
  Eikä pojat puoletkana,
  Kolmannetkana kosijat.
  Verka on Wirosta saatu,
  Säteristä säälitetty,
  Puuhka on tuotuna Turusta,
  Saksan linnasta sametti.
  Vähä paitoa näkyvi,
  Pikkarainen pilkottavi,
  Paita kun papin paperi,
  Kirkkoherran kirjanlehti,
  Oman kultansa kutoma,
  Kaunosensa kalkuttama;
  Ommeltu oravakynsin,
  Näätäkynsin nästäelty,
  Tinaneuloin tikkaeltu.

  Kukkalatva kuusi.

  "Marisenko, marjasenko,
  Punaposki puolasenko!
  Kävitkö tuon mäkösen alla,
  Viheriäisen vierun alla?"
  "Kävin kerran, kun kävinki."
  "Mitäs näit käyessäsi?"
  "Näin kuusen kukkalatvan,
  Ja haavan halialatvan;
  Ison kuusen kukkalatvan,
  Emon haavan halialatvan."
  "Konsa sen kotihin tuomma!"
  "Illan tullen, päivän mennen,
  Karjan tullessa kotihin,
  Kylylöylyn löyhkätessä."

  Mipä paimenten olla?

  Mipä meiän paimenien,
  Kupa karjan kaitsijoien?
  Ei ole paha paimenien,
  Pah' ei karjan kaitsijoien;
  Kiikumma joka kivellä,
  Laulamma joka mäellä,
  Joka suolla soittelemma,
  Lyömmä leikkiä aholla,
  Syömmä maalta mansikoita,
  Ja juomma joesta vettä.
  Marjat kasvon kaunistavi,
  Puolukat punertelevi,
  Vesi ei voimoa vähennä,
  Jokivesi ei varsinkana.

  Tule tänne!

  Tule tänne tyttöpaimen ,
  Tääll' on toinen poikapaimen ;
  Tääll' on karjat kaunihimmat,
  Täällä kellot kuulusammat,
  Tääll' on mansikat makiat,
  Täällä lillikat lihavat,
  Täällä puolat puolikypset,
  Vatut vaaran rintehellä.

  Kuti, kuti, kultaseni,
  Tule tänne turkkaseni!
  Tääll' on kaunis karjan käyä,
  Armas paimenten asua;
  Pohjaspuolella mäkönen,
  Päivänpuolella puronen,
  Lehtomaita luotehesen,
  Itähän isot ahoset.
  Kuti, kuti, kultaseni,
  Tule tänne turkkaseni!
  Tääll' on suuri sulhosesi ,
  Kaunis kasvin kumppalisi;
  Sopisipa suuta antaa,
  Kun olisi kahen valta.

  Missä armahani?

  Miss' on, kussa minun hyväni,
  Miss' asuvi armahani,
  Missä istuvi iloni,
  Maalla kulla marjaseni?
  Kuulu ei ääntävän ahoilla,
  Lyövän leikkiä lehoissa,
  Ei kuulu saloilla soitto,
  Ei kukunta kunnahilta,
  Oisko armas astumassa,
  Marjan matelemassa,
  Oma kulta kulkemassa,
  Valkia vaeltamassa;
  Toisin torveni puhuisi,
  Vaaran rinnat vastoaisi,
  Saisi salot sanelemista,
  Joka kumpu kukkumista,
  Lehot leikkiä pitäisi,
  Ahot ainoista iloa.

  Armahan kulku.

  Täst' on kulta kulkenunna,
  Täst' on mennyt mielitietty,
  Tästä armas astununna,
  Valkia vaeltanunna;
  Täss' on astunut aholla,
  Tuoss' on istunut kivellä.
  Kivi on paljo kirkkahampi,
  Paasi toistansa parempi,
  Kangas kahta kaunihimpi,
  Lehto viittä leppiämpi,
  Korpi kuutta kukkahampi,
  Koko metsä mieluisampi,
  Tuon on kultani kulusta,
  Armahani astunnasta.

  Enkö minäki toivoisi.

  Lintu lauleli lehossa,
  Pieni lintu pensahassa,
  Kullaistansa kuikutteli,
  Marjaistansa maanitteli,
  Armahaistansa halasi;
  Enkö mie poloinen raukka
  Tuota toivoisi enemmin,
  Halajaisi hartahammin,
  Kullaistani kulkevaksi,
  Marjaista matelevaksi?
  Tule tänne, pieni lintu,
  Lennä tänne, lintu rukka,
  Haastele halusi mulle,
  Ikäväsi ilmottele;
  Mie sanon sinulle jällen
  Haastan mielihaikiani.
  Sitte vaihamma vajoja,
  Kahenkesken kaihojamme.
  Lennä, lennä lintu rukka,
  Lennä, pieni pääsky rukka,
  Lennä minun kaulalleni,
  Käy käsivarrelleni;
  Siinä säilyt sie paremmin,
  Olet onnella hyvällä,
  Olet kun kullan kukkarossa,
  Asut kun armahan povessa.

  Katso Kiesus karjaistani.

  Katso Kiesus karjaistani,
  Hoitele hyvä Jumala,
  Näillä aukeilla ahoilla,
  Leveillä lehtomailla,
  Korkehilla koivikoilla,
  Kauneilla kataikoilla,
  Pienillä petäiköillä,
  Mataloilla haavikoilla,
  Kultaisilla kuusikoilla,
  Armahaisilla saloilla;
  Elä anna sutosen tulla,
  Kohti kontion osata!
  Jos konsa susi tulisi,
  Kohti kontio kokisi,
  Muuta muiksi lehmäseni,
  Kannonpäiksi kaunoseni,
  Kiviksi minun omani,
  Kallioksi karjaseni;
  Ei susi kivihin koske,
  Karhu ei koske kallioihin.

  Muut kuuli kirkonkellon.

  Muut ne kuuli kirkon kellon,
  Minä kurja karjankellon;
  Papin parran muut näkivät,
  Minä kurja kuusen latvan.
  Kivi on mulla kirkkonani,
  Pajupehko pappinani,
  Lahokanto laulajana,
  Käki muina lukkarina.
  Kuku kultainen käkönen,
  Kuku kulta kielellinen,
  Hoila'a hopiarinta,
  Tinarinta riuskuttele
  Käynkö viikonki vilussa,
  Kauan karjan paimenessa,
  Astunko ahoja kauan,
  Viikon soien vierukoita
  Kesosenko, kaksosenko,
  Viitosenko, kuutosenko,
  Vaiko kymmenen keseä,
  Tahi ei täytehen tätänä.

  Lepo, lepo, lehmän.

  Lepo, lepo, lehmäni!
  Jopa löysin härkäni
  Kololahen korvelta,
  Pajulahen lammilta.
  Lepo, lepo, lehmäni!
  Jopa löysin härkäni
  Kiviniemen särkältä,
  Valkialta rannalta,
  Horsmia syömästä,
  Kaisloja kaivamasta.

  Paista päivä paimenelle.

  Näytä päivä silmiäsi,
  Lonkottele luomiasi,
  Sinisetkö, vai punaiset,
  Vaiko kellankarvalliset,
  Vaiko viertehen näköiset,
  Tahi vaahtivalkeuiset.
  Paista päivä paimenelle,
  Elä kalanpyytäjälle;
  Kalamies kaloja syöpi,
  Paimen parka kuivan leivän,
  Kuivan leivän kurskehtivi,
  Otraisen oeltelevi,
  Kauraisen kavertelevi,
  Tattarisen taittelevi,
  Rukehisen ruinoavi,
  Lemettisen leikkoavi,
  Vielä parkkisen panevi,
  Petäjäisen peiputtavi,
  Kuoren kuivan kurskuttavi,
  Veen lipillä luikkoavi,
  Märän mättähän nenässä.

  Laske paimenta kotihin.

  Paista päivänen Jumala,
  Hellittele herra Kiesus,
  Poloisille paimenille!
  Pah' on olla paimenessa,
  Tyttölapsen  liiatenki,
  Kun ei poikoa  keralla.
  Kulu päivä kuusikolle,
  Viere vehnä viijikölle;
  Laske paimenta kotihin,
  Sen talon emännän luoksi,
  Että nälkäni näkisi,
  Heti aittahan menisi,
  Juosten juomahuonehesen,
  Keikutellen kellarihin,
  Taputtaisi talkkunoa,
  Vuolasisi voita päälle,
  Sipaisi sianlihoa,
  Kavertaisi kannikkoa.

  Mene päivä, viere viikko.

  Mene päivä, viere viikko,
  Alene Jumalan aika!
  Mene päivä männikölle,
  Kule kulta kuusikolle,
  Karkaa kataikolle,
  Lennä lehmäslypsykselle;
  Päästä paimenta kotihin
  Vilusta, pahasta säästä,
  Vilusta värisemästä,
  Pakkasesta parkumasta,
  Kannikkoa kaivamahan,
  Pyttyjä pyältämähän,
  Voivatia vuolemahan,
  Kirnua kolistamahan.
  Isäntä kova kotona,
  Emäntä sitäi kovempi,
  Poika puoli perkelettä,
  Tytär kun tulikipuna,
  Miniä kun miekan kärki;
  Itse kaivoi kannikkansa,
  Itse pyttynsä pyälsi,
  Itse vuoli voivatinsa
  Itse kirnunsa kolisti;
  Paimenelle vanha taari,
  Vanha taari, kylmä kaali,
  Jost' oli rakki rasvan syönyt,
  Musti murkinan pitännä.
  Annas tulla toisen tunnin,
  Jo sanoi minun syöneheni,
  Kannikkansa kaivaneeni,
  Pyttynsä pyältäneeni,
  Voivatinsa vuolleheni,
  Kirnunsa kolistaneeni;
  Sitte pieksi petkelellä,
  Kolkutti kotahalolla.

  Käsi poikki, jalka poikki,
  Sen pahan talon emännän,
  Oikiasta olkapäästä,
  Vasemesta sarvennosta!

  Jo tulen kotihin.

  Jo tulenki, jo tulenki,
  Jo tulenki kotihini;
  Joko on kylpy joutununna,
  Joko saatu saunavettä,
  Sekä vastat valmihina?
  Onko huttu keitettynä,
  Puohtimella peitettynä,
  Voita päälle heitettynä;
  Onko lusikat ääressä,
  Maitokupit vieressä?
  Ptru Kirjo, ptru Karjo,
  Ptruko haikia Haluna!
  Jo on Kirjo kiini pantu,
  Karjo kaarehen rakettu,
  Haluna hakahan saatu;
  Jo nyt jouvunki tupahan
  Jo tulenki, jo tulenki,
  Jo tulenki, jo, jo.

  Hämehen kävijä.

  "Kuulin kummat, näin imehet,
  Hämehessä käyessäni."

  "Mitä kuulit kummimmia,
  Mitä näit imehimmiä?

  "Sitä kuulin kummimmia,
  Sitä näin imehimmiä
  Siat sotki taikinata,
  Emännät sikana röhki,
  Porsas lattian lakasi,
  Piiat pakinassa makasi."

  "On tuo kumma kuullakseni,
  Ime ilman ollakseni."

  "Ei tuo vielä kumma liene,
  Ei ime väheäkänä;
  Vielä kuulin kummempia
  Näin vielä imehempiä:
  Kirvehellä keitettihin,
  Kattilalla leikattihin,
  Orava veti rekiä,
  Hepo hännin puuhun juoksi."

  "Se on kumma kuullakseni,
  Ime ilman ollakseni."

  "Ei tuo vielä kumma liene,
  Ei ime väheäkänä;
  Vielä kuulin kummempia,
  Näin vielä imehempiä:
  Orot oli ohran leikku'ussa,
  Siikaset sitelemässä,
  Laklaset latelemassa,
  Hanhet haasioitsemassa."

  "On tuo kumma kuullakseni,
  Ime ilman ollakseni."

  "Ei tuo vielä kumma liene,
  Ei ime väheäkänä;
  Kohta kuulet kummempia,
  Vieläki imehempiä:
  Antoi hanhi siivet mulle,
  Lakia laajat lentimensä,
  Niillä lennin löyhyttelin
  Yheksän meren ylitse,
  Meripuolen kymmenettä;
  Lennin maille vierahille,
  Tulin tuntemattomille,
  Sinisen salon sisähän,
  Vaskisehen varvikkohon.
  Olipa siellä puut punaiset,
  Puut punaiset, maat siniset,
  Lehot lemmenkarvalliset,
  Ruohot ruostehen näköiset.
  Vuoret siellä voina vuoti,
  Kalliot sianlihana,
  Mäet mämmikakkaroina,
  Kaikki kankahat metenä.
  Siell' oli naiset listin lastin,
  Morsiamet mustin kulmin,
  Akat vanhat vaskivöissä,
  Tyttäret tinasiloissa,
  Ukot vanhat uunin päällä,
  Nuoret miehet miekka vyöllä,
  Kukot kultakannuksissa,
  Kanat vaskivarpahissa,
  Lehmät leppäisin utarin,
  Paimenet pajuisin jousin.
  Ei juotu oluttakana
  Kuparitta kultaisetta,
  Vaskireunatta vaitta;
  Ei syöty sianlihoa
  Veitsettä hopiapäättä,
  Talrikitta tammisetta."

  Kuulin kummat kuusialta.

  Nousin aivan aikaisehen,
  Aivan aikahuomenessa,
  Kuun ja päivyen keralla;
  Vielä ennen ennättelin,
  Ennen kuuta, päiveäni.
  Pyyhin pikku pirttiseni,
  Lakaelin lattiani,
  Tinaisilla tikkasilla,
  Vaskisilla varpasilla.
  Ammuelin rikkaseni
  Tinaisehen takkasehen,
  Vaskisehen vakkasehen.
  Vein mä rikkani pihalle,
  Kannoin ulos usta myöten,
  Pihalle vajoa myöten,
  Pellolle perimmäiselle,
  Kaijimmalle pientarelle.
  Seisattelime rikoilla,
  Kääntelime, kuuntelime,
  Kuulin kummat kuusialta,
  Imehet yheksiältä:
  Sika sillalla makasi,
  Porsas tiellä poikki puolin,
  Kahet kannukset jalassa,
  Oksat kullan kummassaki.

  Vielä kuulin kummempia,
  Imehempiä tähysin:
  Akat ammoi kytkyessä,
  Lehmät leipoi taikinata,
  Lampahat pani olutta;
  Susi survoi, häntä torkkui,
  Jänis jauhoi, pää järisi;
  Oravainen ortta vuoli,
  Pulmukainen puita pilkkoi,
  Pääskynen pärettä kiskoi.

  Vielä kuulin kummempia,
  Imehempiä tähysin:
  Hirsi veti, härkä notkui,
  Reki kesti, tie hajosi;
  Orava ahoja kynti,
  Hevonen makasi puussa;
  Kattilalla souettihin,
  Wenehellä keitettihin;
  Repo päätä poimimassa,
  Itse hanhut antamassa.
  Anna hanhut siipiäsi,
  Lakia laakamoisiasi!
  Millä lennän muille maille,
  Noille maille tuttaville,
  Hopiaisehen salohon,
  Kultaisehen koivikkohon.
  Vaaher vaskinen salossa,
  Kuusi kulta koivikossa,
  Kukat kullan kiiltäväiset,
  Lehet lemmen karvalliset;
  Laulajat lehellä lemmen,
  Kuulijat kukalla kullan,
  Mie itse revon rekehen,
  Virsi väkkärän väkehen.

  Minkä noista mille annan?

  Jopa mie tänä huomenessa
  Nousin aivan aikaisehen,
  Pesime, kumartelime,
  Pyyhin pikku pirttiseni,
  Vein rikkani pihalle,
  Rikoillani seisatime.
  Katsahime kankahalle,
  Kankahalla kaunis lampi,
  Lammissa venoja kolme.
  Yks' on veno kultakokka,
  Toinen on hopiakokka,
  Veno kolmas vaskikokka.
  Minkä noista mille annan,
  Kunka kullenki osoan?
  Kultakokka taatolleni,
  Veikolle hopiakokka,
  Veljenpojan vaskikokka.

  Katsahime toisen kerran,
  Kolm' on neitoa venossa.
  Yks' on neito kultakassa,
  Toinen on hopiakassa,
  Neito kolmas vaskikassa.
  Minkä noista mille annan,
  Kunka kullenki osoan?
  Kultakassa taatolleni,
  Veljelle hopiakassa,
  Veljenpojan vaskikassa.

  Katsahime kolmannesti,
  Ei ollut lampia enempi,
  Eikä lammissa venoja,
  Venosiss' ei neitosia;
  Lampi oli muuttunut lehoksi,
  Haavikoksi neiot nuoret,
  Vesikaareksi venoset.

  Työnsä kumpasellaki.

  Tuli saarella palavi;
  Kenpä tuolla tulta poltti?
  Sulho tuolla tulta poltti.
  Mitä sulho raatelevi?
  Korjoansa kirjottavi.
  Mitä tuolla korjasella?
  Neittä tuolla korjasella.
  Mitä neito raatelevi?
  Kultakangasta kutovi,
  Hopiaista helkyttävi.

  Juoksin, juoksin joen vartta.

  Juoksin, juoksin joen vartta,
  Katsoin ylös, katsoin alas;
  Ylähällä päivä paistoi,
  Alahalla veno souti.
  Kenenpä se veno souti?
  Taattoseni veno souti;
  "Ota taatto venosehesi!"

  "Ei tytär veneesen pääse;
  Tämä ranta raisu ranta,
  Tämä vesi muakas."

  Juoksin, juoksin joen vartta,
  Katsoin ylös, katsoin alas,

  Ylähällä päivä paistoi,
  Alahalla veno souti.
  Kenenpä se veno souti?
  Maammoseni veno souti;
  "Ota maammo venosehesi!"

  "Ei tytär veneesen pääse;
  Tämä ranta raisu ranta,
  Tämä vesi muakas."

  Juoksin, juoksin joen vartta,
  Katsoin ylös, katsoin alas;
  Ylähällä päivä paistoi,
  Alahalla veno souti.
  Kenenpä se veno souti?
  Veikkoseni veno souti;
  "Ota veikko venosehesi!"

  "Ei sikko veneesen pääse;
  Tämä ranta raisu ranta,
  Tänä vesi muakas."

  Juoksin, juoksin joen vartta,
  Katsoin ylös, katsoin alas;
  Ylähällä päivä paistoi,
  Alahalla veno souti.
  Kenenpä se veno souti?
  Siskoseni veno souti;
  "Ota sikko venosehesi!"

  "Ei sikko veneesen pääse;
  Tämä ranta raisu ranta,
  Tämä vesi muakas."

  Juoksin, juoksin joen vartta,
  Katsoin ylös, katsoin alas;
  Ylähällä päivä paistoi,
  Alahalla veno souti.
  Kenenpä se veno souti?
  Sulhoseni veno souti;
  "Ota sulho venosehesi!"

  "Tule tyttö veneeseni;
  Täm' ei ranta raisu ranta,
  Ei tämä vesi muakas."

  Venehen synty.

  Kävin tietä tengollista,
  Maata maksan karvallista,
  Siltoa sinikivoista,
  Ojan porrasta punaista;
  Tuli honka vastahani,
  Mie tuota kyselemähän
  "Syntyykö veno sinusta?"

  "Syntyypä veno minusta;
  Kaiken käunoista kevättä,
  Vielä viime viikollaki,
  Käki kukkui latvoillani,
  Mesi tippui lehvistäni,
  Päivä kiersi keskipuuta."

  Kutsuin veikon veistämähän
  "Käy venettä veistämähän!"
  Kävi veikko veistämähän;
  Veikkoni venettä veisti,
  Kilkkavalla kirvehellä,
  Kalkkavalla kalliolla.
  Vene syntyi vestämällä,
  Laiva lastun ottamalla;

  Kävi nuoret soutamahan,
  Nuoret souti, airot notkui;
  Kävi vanhat soutamahan,
  Vanhat souti, pää vapisi.

  Souti sotka suojan rannan.

  Souti sotka suojan rannan,
  Tavi tyynen tylkytteli;
  Souti sotkat, airot lotkat,
  Pienoset peränpitimet.
  Souti kerran suovesiä,
  Souti toisen maavesiä,
  Kolmannen kotivesiä;
  Pyllisess' on pyytöpaikat,
  Ryytissä rysäsiaset,
  Kalasaunat saarimaalla.
  Souammako saarimaalle,
  Saarimaalta manterehen,
  Manteresta maammon luoksi,
  Maammon luota taaton luoksi,
  Taaton luota veikon luoksi,
  Veikon luota siskon luoksi;
  Siskoll' on sininen silta,
  Jossa leikki lyötänehe,
  Tanssi tallaeltanehe.

  Läkkäm sikko Suurulahan.

  "Läkkäm sikko Suurulahan!
  Suurulass' on nuoret sulhot ."
  "Vuota teen tilan emolle,
  Jalan jaksan taattoselta."
  Läksimmäpä Suurulahan,
  Suurulass' oli suuri pirtti,
  Musta lehmä lattialla;
  Ukko sarvesta pitävi,
  Akka alta tempoavi.
  Minkä akka maion lypsi,
  Sen samasen ukko särpi.
  Katsahtimma karsinahan,
  Neitosia  karsinassa;
  Sekä syövät, jotta juovat,
  Piirasia pistelevät,
  Vehnäisiä viiltelevät,
  Ohraisia ottelevat,
  Kauraisia katselevat,
  Veitsellä hopeisella,
  Kupposesta kultaisesta.

  Katsahtimma toisa'päinki,
  Supun täysi sulhosia ,
  Läävänlauta pöytänänsä,
  Vasannahka pöytävaate,
  Leipä lehmältä kerätty,
  Koiralta kolatsut saatu,
  Vasikalta vaassajuomat,
  Kakkarat katinpojalta.

  Antti armas herttaseni.

  "Antti armas herttaseni,
  Sinisilmä sirkkuseni!
  Konsa meille häät tulevi?"
  "Huomenna meille häät tulevi."

  Antti armas naitettihin,
  Mitä tuon häissä keitettihin?
  Sirkan siivet, torakan koivet,
  Peiposen peräpakarat,
  Västäräkin väärät sääret,
  Pienen linnun piipottimet.

  "Antti armas herttaseni
  Käy nyt yöksi viereheni!"

  Tuli yöksi viereheni,
  Sitte yön levättyänsä,
  Astui aamulla varahin,
  Meni naurihin tekohon,
  Teki tielle naurihinsa,
  Pani kissan kyntämähän,
  Varpusen vakoamahan,
  Itse paaelle paneutui,
  Nukkui nurmimättähälle.

  Repo ja jänis.

  Repo itki reilitteli
  Kiven päällä kyykyllänsä,
  Kahen kaupungin kesellä,
  Kolmen linnan kuuluvilla;
  Jänis juoksi katsomahan:
  "Mitä itket, repo rukka?

  "Tuota itken, jänö rukka:
  Kuoli mun sukuni suuri
  Noilla tappotantereilla,
  Vainovaivoilla sioilla.
  Iso kuoli, äiti kuoli,
  Kuoli viisi veikkoani,
  Kuusi kummini tytärtä,
  Seitsemän setäni lasta.
  Pienet poikani poloiset,
  Kaikki tyyni kantamani,
  Ne on vietynä Wirohon,
  Saksan maalle saatettuna,
  Herroille hetalehiksi,
  Kauppamiehille kaluiksi."

  "Elä itke repo rukkä!
  Tule minun turvihini;
  Avarat asunnot mulla,
  Pellon pientaret laviat,
  Hongan juuret huonehina,
  Kantoset kamariloina."

  Hiiren peiaat.

  Hiiri kaupalta tulevi
  Purrella punaperällä,
  Wenehellä vaskisella.
  Keitti linnan liepsahutti,
  Tytär lintahan lipetti;
  Keitti hutun hupsahutti,
  Poika huttuhun hupeni.

  Siitä hiiri hiihtamahan,
  Lyhytpolvi lyyttämähän;
  Jänis vastahan tulevi,
  Kysytteli lausutteli:
  "Minne hiihat hiiri raukka,
  Lyhytpolvi lyykyttelet?

  "Hiihan mie vähän väkeä,
  Kutsun peiasvierahia;
  Kuoli kaksi poikoani,
  Hukkui huttukattilahan."

  "Missä piät peiahasi?"
  "Tuolla piän peiahani,
  Puun raossa, maan raossa,
  Kahen kantosen välissä."

  "Ketä kutsut vierahiksi?"
  "Kutsun suolta suovariksen.
  Aholta ajoharakan,
  Peiposen perehinensä,
  Linnun laihan lapsinensa;
  Ne mie kutsun vierahiksi."

  Katin kosiominen.

  Kävi katti tietä myöten,
  Löysi tieltä mättähäisen,
  Mättähäiseltä kotasen;
  Ketä tuon koan sisässä?
  Hiiri laiha lapsinensa,
  Pienonen perehinensä.

  Kolkkasi koan ovea,
  Räyähytti räystäspuuta:
  "Anna hiiri tyttöäsi!"
  "Miksi sulle tyttöäni!"

  "Rinnallani istujaksi,
  Kanssani kasuajaksi,
  Elolaarin laukojaksi,
  Jyväpurnon purkajaksi."

  "Mustat mulla tyttäreni,
  Mustapa minä itseki."

  "Muihen musta, miun hyvänen,
  Minun metonen mielestäni,
  Sima, maito, silmästäni."

  Antoi hiiri tyttärensä;
  Katti se kosio kaunis
  Pian hirtti hiiren lapsen,
  Surmasi hyväsukuisen.

  Hiiri ja hämähikkö.

  Hämähikkö teitä kulkki,
  Hiiri maita matkaeli,
  Tulit tiellä vastatusten;
  Niin hiiri sanoiksi saattoi:
  "Hämähikkö höyretyinen,
  Keräpenttu köyretyinen!
  Mitä sie kävelet kurja,
  Tulet tielläni etehen?"

  "Minä laitoin luojan langan,
  Keräsin kerän Jumalan."

  "Vaiko loihit luojan langan,
  Kirosit kerän Jumalan!
  Mie sun nylen nyrkilläni,
  Piirrän peukaloisellani;
  Vien nahkasi Wiipurihin
  Saatan Saksan kaupunkikin.
  Saan sieltä sataiset markat,
  Tuhantiset tukkoelen,
  Viisi Wiipurin rahoja,
  Kuusi kultapenninkiä.
  Ostan olkisen orihin,
  Hernevartisen hevosen,
  Liinaharjan, liinahännän,
  Karjalan pystykapion.
  Ajan Kultalan kujihin,
  Rikki kultihin rekeni;
  Kulta kurski kulmilleni,
  Päälleni hopiat pärski."

  Hiiri ja katti.

  Hiiri metsähän menevi,
  Lyhytjalka lynsyttävi,
  Pikku kelkkanen perässä,
  Pikku kirves kelkkasessa.

  Päätyi katti kannon päähän,
  Kannon päähän katsomahan:
  "Minne menet hiiri rukka,
  Lyhytjaika lynsyttelet?"

  "Metsähän menen poloinen,
  Korpehen kovaosainen."

  "Mitä siellä tekemähän,
  Kuta raukka raatamahan?"

  "Lehtikoivun leikkomahan,
  Puun sorian sortamahan."

  "Entä kuolet koivun alle,
  Puun sorian sortumille?"

  "Pistäyn mä puun rakohon,
  Koen mennä maan rakohon."
  "Entä nälkäki tulevi;
  Mitä siellä syöäksesi?"

  "Syön mä koivun kuoruisia,
  Puren haavan kettusia."

  "Entä turpuvi mahasi,
  Vatsa paisuvi pahaksi?"

  "Puhkasen ma puikkosella,
  Tärähytän tähkäsellä.

  "Entäkun veri tulevi?"
  "Veren tulla'ki pitävi."

  "Entäkun kivistelevi?"
  "Voitelen ma voikkosella."

  "Mistä saat sa voikkosia?"
  "Akan vanhan vakkasesta."

  "Mistä vanha akka saapi?"
  "Nuoren neien lippahasta."

  "Mistä nuori neiti saapi?"
  "Nuoren lehmäsen nisästä."

  "Mistä sitä nuori lehmä?"
  "Korehista korttehista,
  Tuorehista turpehista,
  Vihannista mättähistä,
  Helyheinän hepsusista,
  Luojan pitkiltä pihoilta,
  Kaikkivallan vainiolta."

  "Sen vainen valehtelitki;
  Vaan ma nyt sinun opetan,
  Ettet totta toisen kerran
  Mua syöttele sanoilla."
  Siinä kohta kourihinsa,
  Kääppäsi käpälihinsä,
  Tappoi hiiren hirviästi,
  Ja kaotti kauhiasti.

  Sihen loppui hiiren virsi,
  Katkesi katin tarina.

  Hiiren tapaaja.

  Maaria matala muori,
  Taaria talon emäntä,
  Lypsi lehmän lyyrytteli,
  Kantoi maion kaarutteli,
  Pani patsahan nenähän,
  Kuppisehen kultaisehen,
  Vaskisehen maljasehen.
  Tuli hiiri, joi vähäsen,
  Tuli toinen, puolen lappoi,
  Tuli kolmas, kaiken kaatoi.

  Läksi hiiri hiihtamahan,
  Lyhytjalka lyntsimähän;
  Katti vastahan tulevi:
  "Mistä hiihat hiiri raukka?"

  "Pakohon pahoista töistä,
  Pilloistani piilemähän."

  "Mitä sie pahoa laait,
  Kuta teit pillojasi?"

  "Olipa Maaria matala,
  Taaria talon emäntä;
  Lypsi lehmän lyyrytteli,
  Kantoi maion kaarutteli,
  Pani patsahan nenähän,
  Kuppisessa kultaisessa,
  Vaskisessa maljasessa.
  Meni veikko, joi vähäsen,
  Meni sikko, puolen lappoi,
  Menin mie, ta kaiken kaaoin;
  Sitä mie pahoa laain,
  Senpä tein pillojani."

  Tuon katti käsin tavotti,
  Hiiren hirtehen ripusti,
  Siinä veti veitsellänsä,
  Piirsi peukaloisellansa,
  Vei nahan Wenäehelle,
  Kantoi kaupungin oville;
  Sieltä sai sataiset markat,
  Toi sieltä tuhannet tengat.
  Niill' osti ison orosen,
  Hiirenkarvaisen hevosen,
  Meren jäätä juoksemahan,
  Somerta sirottamahan.
  Meri parskui parmahille,
  Somer silmille sirahti,
  Juostessa hyvän hevosen,
  Hyvän riskun riskuttaissa.

  Joutsen ja hanhi.

  "Mistä, kusta hanhoseni,
  Hanhoseni valkia?"
  "Rantaselta, rantaselta,
  Joutseneni ylpiä!"
  "Mitä sieltä tekemästä,
  Hanhoseni valkia?"
  "Poikiani pesemästä,
  Joutseneni ylpiä!"
  "Pesitkö minunki poiat,
  Hanhoseni valkia?"
  "Olit sie itseki siellä,
  Joutseneni ylpiä!"
  "Niin et pessyt poikiani,
  Hanhoseni valkia?"
  "Enmä pessyt poikiasi,
  Joutseneni ylpiä!"
  "Mie sinun merehen upotan,
  Hanhoseni valkia!"
  "Kyllä siipeni kannattavat,
  Joutseneni ylpiä!"
  "Mie sinun tulessa poltan,
  Hanhoseni valkia!"
  "Kyllä mä sammutan tulesi,
  Joutseneni ylpiä!"
  "Mie sinun hirtän hirsipuuhun,
  Hanhoseni valkia!"
  "Kyllä mun kynteni katkasevi,
  Joutseneni ylpiä!"
  "Mie sinun portista pujotan,
  Hanhoseni valkia!"
  "Jo olen siitä ennen käynyt,
  Joutseneni ylpiä!"

  Mitä itket pieni lintu.

  "Mitä itket pieni lintu,
  Lintu tuima tuikuttelet,
  Pahalla pajupurolla,
  Tiheällä tuomikolla?"

  "Sitä itken pieni lintu,
  Lintu tuima tuikuttelen;
  Palelevi jalkojani,
  Kivistävi kynsiäni.
  En tohi tupahan mennä,
  Saaha sammalhuonehesen:
  Huorat luualla hosuvi,
  Pahat vaimot vastallansa.

  Sitä itken pieni lintu,
  Lintu tuima tuikuttelen,
  Pahalla pajupurolla,
  Tiheällä tuomikolla,
  Kun en tuota tunnekana,
  Tunnekana, tieäkänä,
  Minne lyön mä lyykyäni,
  Kunne kaivottu ajame,
  Näillä raukoilla rajoilla,
  Poloisilla Pohjanmailla;
  Tulehenko teen tapani,
  Vetehenkö saunan salvan.

  Jos teen tulehen tupani,
  Tuli polttavi tupani,
  Pahana palokesänä;
  Jos vetehen saunan salvan,
  Vesi viepi salvokseni,
  Vesivuonna voimatonna."

  "Elä itke pieni lintu,
  Lintu tuima tuikuttele!
  Lennä tänne lintuseni,
  Tule tänne tuttuseni;
  Tääll' on kaunis ruokoranta,
  Ruokoranta, heinälehto,
  Leikki lyöähän lehossa,
  Maitovelli keitetähän,
  Voita päälle heitetähän,
  Talkkuna taputetahan."

  Pääskyläinen.

  Pääskyläinen, päivän lintu,
  Päivän lintu, yön lipakko,
  Lenteli kesäisen päivän,
  Kevätpäivän keikutteli;
  Etsi maata maataksensa,
  Lehtoa levätäksensä,
  Peltoa pesiäksensä,
  Murtoa muniaksensa.

  Löynnyt ei maata maataksensa,
  Lehtoa levätäksensä,
  Peltoa pesiäksensä,
  Murtoa muniaksensa.

  Lenti vuoren kukkulalle,
  Laski kuusen latvasehen;
  Näki laivan lainehilla,
  Punamastoisen merellä.

  Laski laivan mastosehen,
  Puottelihen purjepuuhun;
  Valo vaskesta pesäsen,
  Muni kullasta munasen.
  Tuli tuulonen mereltä,
  Kaatoi laivan kallellehen;
  Muna vierähti vetehen,
  Muksahti meren mutahan.

  Tuohon kasvoi kaunis saari,
  Saarelle koria nurmi,
  Nurmelle koria neiti.
  Neiti poikia tekevi
  Tuohon suurehen sotahan,
  Tasapäähän tappelohon,
  Joss' on päätä, kun mätästä,
  Joss' on hiusta, kun kuloa,
  Joss' on verta säärivarsi,
  Polven korkeus punaista.

  Avullinen kurki.

  Etpä tieä, minkä löysin
  Löysinpä omenamarjan;
  Etpä tieä, kunne kätkin
  Riihen päälle rikkasihin,
  Saunan päälle sammalihin.
  Tuli kukko kuopimahan,
  Kanan lapsi kaapimahan;
  Tästä kukko tapettihin,
  Kanan lapsi kaltattihin,
  Mulle villat annettihin.
  Mie vanutin vaipakseni,
  Kuoin villat kuotokseni,
  Huperoitsin huovakseni,
  Huovat revin rievuikseni.
  Läksin suolle sotkuilleni,
  Leveille letkuilleni;
  Sormus kultainen kulahti
  Vasemesta sormestani.
  Laitoin piiat etsimähän,
  Piiat etsi värttinätä;
  Laitoin rengit etsimähän,
  Rengit etsi kirvesvartta,
  Läksin itse etsimähän,
  Löysin kuren kyntämästä,
  Vaivaisen vakoamasta.
  Kurki kielelle paneksen:
  "Annas aikoa vähäsen,
  Siksikun munani muutan,
  Laajat lapseni latelen."
  Otin kuren olalleni,
  Seivässäären selkähäni,
  Tuota kannoin ja hikosin,
  Kannoin saunan karsinahan;
  Talvet piimällä pitelin,
  Kesät voilla kestittelin.
  Panin tynnärin olutta,
  Puolentoista puolikkoa,
  Kutsuin pipit, kutsuin papit,
  Valitsin parahat vallat,
  Suuren lintuni lihoille,
  Kuren kuntopeiahille.
  Kurki kielelle paneksen:
  "Elä sie tapa minua;
  Apuna minä olisin,
  Jalkapuolla jauhajana,
  Käsipuolla käskyläisnä,
  Siivin sillat pyyhkimässä,
  Lattiat lakasemassa,
  Kynsin pellot kyntämässä,
  Varpahin vakoamassa,
  Nokan vettä noutamassa,
  Purston puut vetelemässä."

  Hävinnyt hanhi.

  Läksin vettä rantaselta,
  Kultavarrella kupilla;
  Löysin hanhen rantaselta,
  Istui hanhonen havulla,
  Sormiluitansa lukevi,
  Varpahiansa valitti.
  Minä hanheni olalle,
  Kannoin saunan karsinahan,
  Kannoin kauroja etehen
  Tammisella tairikilla.
  Kävin sitte katsomahan
  Kohta kolmen yön perästä,
  Viikon päästä viimeistäki;
  Näin hanhen menneheksi,
  Saunasta kaonneheksi,
  Läksin tuota etsimähän,
  Astuin soita, astuin maita,
  Astuin syötyjä ahoja,
  Kalutuita kankahia.
  Näin mä kyntäjän aholla,
  Kysyttelin kyntäjältä:
  "Kyntömiesi veikkoseni!
  Ootko nähnyt hanhoistani?"

  "Mistä tunnen hanhosesi
  Mikä merkki hanhessasi?"

  "Sinisiipi, vaskivarvas,
  Kultoa kuvun rajassa,
  Päässä Saksan palttinoa,
  Otsassa omenamarja."

  "Oonpa nähnyt hanhosesi:
  Tuonne lenti löyhytteli
  Yheksän meren ylitse,
  Meripuolen kymmenettä;
  Yksi siipi vettä viili,
  Toinen taivasta tapaili,
  Nokka luotoja lotasi,
  Pää piteli pilvilöitä,
  Eessähän vetelä lieto,
  Takanansa taivas kirkas."

  Hevosen hakija.

  Tuli veikko vierahaksi,
  Siskoni käviämeksi;
  Vein mä veikkoni hevosen
  Tallihin tasalakehen,
  Kannon kauroja etehen.
  Syötin sitte vierahia
  Kahella kananmunalla,
  Kaheksalla kakkaralla,
  Yheksällä voipytyllä,
  Kymmenellä kyrsäsellä.
  Katoi veikkoni hevonen
  Tallista tasalaesta.
  Laitoin lapset etsimähän,
  Lapset poimi puolukoita;
  Panin piiat etsimähän,
  Piiat etsi pirran piitä;
  Käskin rengit etsimähän,
  Rengit re'en kaplaksia;
  Menin itse etsimähän
  Kolmen koirani keralla,
  Viien villahäntäiseni.
  Koirat sotki suota myöten,
  Itse telkin tietä myöten,
  Nousin suurelle kivelle,
  Kuuntelime, kääntelime.
  Kuulin kellon kilkahtavan
  Paakkolan papukeolla,
  Ollin ohranärttehellä.
  Kävin kohti kelloani,
  Löysin veikkoni hevosen,
  Panin hevon suitsi suuhun,
  Siitä nousin ratsahille,
  Ajoin korskaten kotihin,
  Karskatellen kartanolle.

  Merkitty orit.

  Syötin sykysyn oritta,
  Talven taaton konkaria,
  Lesin ohrat, pesin kaurat,
  Survotin suvirukihit.
  Läksi orot oikomahan,
  Kauransyöjä karkomahan;
  Miepä etsohon orihin,
  Kujakkisen kuuntelohon,
  Oron ohjat olkapäällä,
  Varsan valjahat käessä.
  Kuuntelin kunervikoissa,
  Katselin kanarvikoissa.
  Mikä merkki orissani?
  Otsassa otavan tähti,
  Päässä päivän pyöryläinen,
  Kaulassa heliä kello,
  Kultakuppi lautasella,
  Säkä taivasta tapaavi,
  Häntä maata halkasevi.

  Näin mä hiekalla hevosen,
  Kellokaulan kankahalla:
  "Kun lienet ison oronen,
  Tahi taattoni hevonen,
  Hirnu kerran kuullakseni,
  Kaljahtele kauransyöjä;
  Oio soimelle kotihin,
  Heinille heliseville,
  Kauroille kahiseville;
  Rikkoos risuinen aita,
  Ratko aita rautainenki,
  Teräksinen temmo seiväs,
  Vitsas vaskinen murenna."

  Tuntematon veli.

  Läksin piennä paimenehen,
  Lassa lammasten keralle;
  Ajoin lehmät suota myöten,
  Lampahat palomäkeä,
  Itse kangasta kaputin,
  Tulin rannalle ojasen,
  Täitä rannalla ojasen.
  Rämähytin raitapuuta,
  Tuolta poikanen putosi,
  Solki suussa, vyö käessä.
  Minä raukka itkemähän,
  Poikanen kyselemähän
  "Mitäs itket nuori neito?"

  "Itkenpä minä jotai,
  Itken pientä veikkoani;
  En ole sitte silmin nähnyt,
  Kun piennä sotahan lähti,
  Isän polven korkunaissa,
  Aitin värttinän pituissa."

  "Elä itke veikkoasi,
  Tuolta veikkosi tulevi,
  Alta linnan airot souti
  Päältä linnan pää näkyvi;
  Tuopi uuet ummiskengät,
  Sulkkuiset sukan sitehet,
  Tuopi paian palttinaisen,
  Tuopi toisen aivinaisen,
  Jok' ei kutkuta kuvetta,
  Eikä kaiva kainaloita."

  Minä kurja kuulemahan,
  Mie kavala katsomahan;
  Veikko seisoi vieressäni,
  Eessäni emosen lapsi.

  Pakeneva.

  Vihoillinen viurusilmä,
  Pajupaula, niinikenkä,
  Läksi maata ryöstämähän,
  Hämettä hävittämähän,
  Tappoi taaton, tappoi maammon,
  Tappoi viisi veikkoani,
  Kuusi kummini tytärtä,
  Seitsemän setäni lasta,
  Tahtoi tappoa minunki.

  Minä pääsin tuvan päälle,
  Tupani tulehen syttyi;
  Minä aialle ajoime,
  Aita kaatui kalliolle,
  Kallio kaheksi lenti;
  Minä kuusehen kuvahin,
  Kuusi kuueksi muruksi,
  Seitsemäksi seipähäksi;
  Minä lehtohon levahin,
  Lehto mulle sauan antoi,
  Saua minun tielle saattoi,
  Tie minun talohon saattoi.
  Löysin muorit sotkemassa,
  Emäntäiset leipomassa,
  Tyttäret taputtamassa,
  Pojat ilman istumassa.

  "Emäntäinen armahainen!
  Leivo mulle kakkarainen,
  Kivensilmän kiekurainen,
  Koivunlehen korkukkainen,
  Pajunlehen paksukkainen,
  Lepänlehen laajukkainen,
  Kananmunan muovokkainen.
  Kunp' on leivot kakkaraisen,
  Kutsun kultakämmeneksi,
  Sanon Saksan sormukseksi;
  Kun et leivo kakkaraista,
  Kutsun kuppeloperäksi,
  Sanon halkohakkuriksi."

  Emäntäinen armahainen
  Leipoi mulle kakkaraisen;
  Minne minä kakkarani?
  Kakkaran kalastajalle;
  Mitä kalamies minulle?
  Kalamies kalasiansa.

  Minne minä ne kalani?
  Riihimiehelle kalani;
  Mitä riihimies minulle?
  Riihimies jyväsiänsä.

  Minne minä ne jyväni?
  Potsolle minä jyväni;
  Mitäpä minulle potso?
  Potso puolen kylkeänsä.

  Minne minä potsonkylen?
  Minä kylen koiraselle;
  Mitä koiranen minulle?
  Koira minulle oravan haukkui.

  Minne'pä minä oravan?
  Oravan minä papille;
  Mitäpä minulle pappi?
  Pappi minulle liinapaian.
  Minne minä liinapaian?
  Minä paian paimenelle;
  Mitä paimonen minulle?
  Paimen minulle kostjumalan.

  Minne minä kostjumalan?
  Kostjumalan kokkoselle;
  Mitä kokkonen minulle?
  Kokko minulle siipiänsä,
  Siipiänsä, sulkiansa,
  Kaksi kannusjalkoansa.
  Minä lennin löyhyttelin
  Yheksän meren ylitse,
  Meren kahen kainalotse,
  Kahen kaupungin lävitse,
  Kuuen linnan kuuluvitse,
  Niemelle nimettömälle,
  Saarelle sanattomalle.

  Siin' oli pikku huonehuinen,
  Jonk' oli ovi osman luista,
  Oviseinä orihin luista,
  Sivuseinä sirkun luista,
  Peräseinä petran luista,
  Laki lahnan suomuloista.
  Uuni oli vaskesta valettu,
  Kiukoa meren kivistä,
  Luaslauta lumpehista,
  Patsas puista pähkinöistä.
  Rahi oli rauasta rakettu,
  Silta silkillä katettu,
  Pöytä kullan kirjoiteltu,
  Hopialla huoliteltu,
  Onnen kukko pöyän päässä,
  Joka lattian lakasi
  Siniseksi siivillänsä,
  Punaiseksi purstollansa.
  Rikat kantoi Riian tyttö
  Perille isänsä pellon,
  Josta kuului kurjan ääni,
  Herjan huuto huonehesen;
  Jossa Maaria makasi,
  Puhas piika piiletteli,
  Tinarinta riuotteli.

  Anto ja saanti.

  Etpä tieä, minkä löysin
  Löysin kultaisen munasen;
  Etpä tieä, minne peitin
  Riihen päälle rikkasihin,
  Saunan päälle päistärihin.
  Kävin tuota katsomahan
  Illalla tulen keralla,
  Päistäret tulehen syttyi,
  Minä pääsin aian päälle,
  Aita kaatui kahen puolen;
  Minä kupsin kuusosehen,
  Kuusi kuueksi palaksi;
  Minä kapsin kankahalle,
  Kangas allani kajahti;
  Minä lennin lehtomaalle,
  Lehto sanasen minulle;
  Minä sauan niittäjälle,
  Niittäjä heiniä minulle;
  Minä heinät lampahalle,
  Lammas villoja minulle;
  Minä villani akalle,
  Akka minulle tahtahaista;
  Minä tahtahan sialle,
  Sika antoi sukasiansa;
  Minä sukaset suutarille,
  Suutar kenkäset minulle,
  Minä kengät kelkkaselle,
  Kelkka halkoja minulle;
  Minä halot kiukoalle,
  Kiukoa kiven minulle;
  Minä kiveni merehen,
  Meri suoloja minulle;
  Minä suolat nuottueelle,
  Nuottue kaloja minulle;
  Minä kalat kattilahan,
  Kattila rokkoa minulle;
  Rokka ruotsiksi ropotti,
  Kala kiehui karjalaksi.

  Läkkilään lähtö.

  Lähin lassa Läkkilähän,
  Päätäni panettamahan,
  Silkillä siottamahan;
  Läkin koirat haukkumahan,
  Minä aialle kavahin,
  Aita allani mureni;
  Minä lennin lepikköhön,
  Lepikkö mereksi muuttui;
  Minä korpehen ko'ime,
  Korpi hiekaksi helähti;
  Minä karsin kankahalle,
  Kangas muuttui kallioksi
  Kurki kallion raossa.
  Minä kuren suitsi suuhun,
  Itse selkähän kurelle;
  Ajoin kurella kotihin,
  Löyhyttelin lämpösehen.
  Panin kuren karsinahan,
  Heitin kerran heinäsiä,
  Toisen kerran hietasia,
  Kolmannen kotavesiä.
  Käskin Elliä esinnä
  Lypsämähän kurkiani,
  Ei Elli nisiä löynnyt;
  Itse lypsin lyykyttelin,
  Kannon maion kapsuttelin,
  Panin patsahan nenähän,
  Kultaisehen kipposehen.
  Tuli hiiri hipsutellen,
  Katin poika kapsutellen,
  Kaatoi kiulun kimmin kammin,
  Kulta kipposen kumohon.
  Minä lyöä luskuttelin,
  Katti orsille kavahti,
  Orret kaikki lattialle,
  Pitkin siltoa pärehet;
  Kuului remu Riikolahan,
  Tomu toisehen talohon,
  Pömy suuri Pöksölähän.

  Prokko tiellä propatinna.

  Läkkän tästä Läkkölähän,
  Proitin tästä Prokkolahan!
  Prokko tiellä propatinna,
  Minä Prokon selkähäni,
  Kannoin Prokon kartanolle;
  Prokon lehmät ammomahan,
  Prokon uuhet määkimähän,
  Prokon hevot hirnumahan,
  Prokon koirat haukkumahan,
  Prokon kissat naukumahan,
  Prokon lapset laulamahan,
  Prokon naiset nauramahan,
  Prokon akka itkemähän,
  Härkä iski hännällänsä,
  Vasikka vasarallansa,
  Lammas kinnikonnillansa,
  Västäräkki säärellänsä,
  Tianen kannuksellansa.
  Minä pääsin päistärihin,
  Päistäret tulehen syttyi;
  Minä pääsin aian alle,
  Aita mulle päälle kaatui 

  Tuomittu katti.

  Etpä tieä, minkä löysin
  Löysinpä mie pienen linnun,
  Pienen linnun manninkisen,
  Josta keitin vellinkisen.
  Tuli katti kaupungista,
  Viirusilmä Wiipurista;
  Lakki vellin lapsinensa,
  Söi vellin perehinensä.
  Minä kattia ajohon,
  Ajon katin kaupunkihin,
  Viirusilmän Wiipurihin;
  Tuolla katti tuomittihin,
  Viirusilmä vietettihin,
  Saarvaan saikkaan,
  Lynkään leppään,
  Kuivaan kuuseen,
  Koveraan koukkuun,
  Märkään mäntyyn,
  Laikkapäähän petäjään.

  Takoi seppä viikatteita.

  Menin minä seppälähän,
  Takoi seppä viikatteita;
  Mitä niillä viikatteilla?
  Heiniä niittää.
  Mitä niillä heinillä?
  Lampahien syöä.
  Mitä niillä lampahilla?
  Villoja keritä.
  Mitä niillä villoilla?
  Lankoja keträtä.
  Mitä niillä langoilla?
  Sarkoja kutoa.
  Mitä niillä saroilla?
  Lapsille takkia.
  Mitä niillä lapsilla?
  Lastuja kantaa.
  Mitä niillä lastuilla?
  Kukkoja paistaa.
  Mitä niillä kukoilla?
  Herrojen syöä.
  Mitä niillä herroilla?
  Keräjiä käyttämähän,
  Oikeutta ottamahan.

  Kolkkaa kotaa.

  Kolkkaa kotaa,
  Anna akka pataa;
  Mitä sillä paalla?
  Papille huttua.
  Mitä sillä papilla?
  Lasta ristimään.
  Mitä sillä lapsella?
  Lastuja poimimaan.
  Mitä niillä lastuilla?
  Saunaa lämmitä.
  Mitä sillä saunalla?
  Maltahia tehä.
  Mitä niillä maltailla?
  Olutta panna.
  Mitä sillä oluella?
  Häitä juoa.
  Mitä niillä häillä?
  Miniätä tuoa.
  Mitä sillä miniällä?
  Riihessä rimuamahan,
  Saunassa samoamahan,
  Kivenpuussa kiikkumahan,
  Lapakossa laulamahan.

  Kenen tämä pelto?

  Kenen tämä pelto?
  Peiposen pelto.
  Millä tätä muokatahan?
  Kirvehellä muokatahan.
  Missä kirves?Kannon päässä.
  Missä kanto?Karhu kiskoi.
  Missä karhu?Nurmen juoksi.
  Missä nurmi?Neiti niitti.
  Missä neiti?Lippahassa.
  Missä lipas?Kosken alla.
  Missä koski?Koira lakki.
  Missä koira?Käärme pisti.
  Missä käärme?Kokko noukki.
  Missä kokko?Taivosessa.
  Millä sieltä saatanehe?
  Saarapäillä saavasilla,
  Kirjavilla kiirasilla.

  Ken söi kesävoin?

  Ken söi kesävoin?
  Kissa söi kesävoin.
  Missä kissa?Aitan alla.
  Missä aitta?Maahan kaatui.
  Missä maa?Vetehen vieri.
  Missä vesi?Härkä särpi.
  Missä härkä?Niityllä.
  Missä niitty?Viikate vilahti.
  Missä viikate?Kannon päässä.
  Missä kanto?Toukka kaivoi.
  Missä toukka?Kukko nokki.
  Missä kukko?Kuusosessa.
  Missä kuusi?Kirves kaatoi.
  Missä kirves? Seinän alla.
  Millä sieltä saatanehe?
  Haapaisilla halkosilla,
  Korennoilla koivuisilla.

  Kirkon teko.

  Mikä tuoalla näkyvi?
  Talo tuoalla näkyvi.
  Mikä tuon talon takana?
  Lampi tuon talon takana.
  Mikä lammin laitasella?
  Vene lammin laitasella.
  Mikä venehen sisässä?
  Kätkyt venehen sisässä.
  Mikä kätkyen sisässä?
  Hursti kätkyen sisässä.
  Mikä hurstin hulpilossa?
  Veikko hurstin hulpilossa.
  Mikä veikon olkapäällä?
  Kirves veikon olkapäällä.
  Mikä kirvehen kasassa?
  Lastu kirvehen kasassa.
  Minne lastu singahtavi,
  Sinne kirkko tehtänehe,
  Sinisillä siltasilla,
  Punaisilla portahilla.
  Kenpä kirkkosen tekevi?
  Vieras kirkkosen tekevi.
  Kenpä kirkon kirjottavi?
  Vieras kirkon kirjottavi.
  Kenpä patsahat panevi?
  Vieras patsahat panevi.
  Kenpä ikkunat tekevi?
  Iso ikkunat tekevi.
  Kenpä penkit vestelevi?
  Veikko penkit vestelevi.
  Kenpä lattiat lakovi?
  Emo lattiat lakovi.
  Kenpä sillat siivoavi?
  Sisko sillat siivoavi.

  Neiti verkossa.

  Läksin aivan aikaisehen,
  Aivan aika huomenessa,
  Astuin tietä tengollista,
  Maata maksankarvallista,
  Ostetuille otramaille,
  Kaupituille kauramaille,
  Saoin markoin maksetuille.
  Tuhansin lunastetuille.
  Katselime, kääntelime,
  Pitimmällä pientarella,
  Kaijimmalla kappaleella.
  Loin silmäni luotehelle,
  Käännin päätä päivän alle,
  Keksin mustaisen orosen,
  Rauankarvaisen hevosen,
  Suolla soikerrehtamassa,
  Palolla papertamassa.
  Kiskoin hännän, raastoin harjan,
  Veinp' on veiolle kätehen:
  "Laai veio verkko tästä,
  Seän poika seitsonenki!"

  Laati veio verkon siitä,
  Seän poika seitsosenki.

  "Vie'pä verkkosi vetehen,
  Satasilmä salmen suuhun!"

  Veip' on verkkonsa vetehen,
  Satasilmän salmen suuhun.

  Läksi veio verkoillehen,
  Seän poika seitsollehen;
  Mi on veion verkkosessa?
  Veion verkoss' ei mitänä.
  Mi minulla verkossani?
  Minulla sininen sotka.
  Mipä sotkan siiven alla?
  Silkki sotkan siiven alla.
  Mi on silkkisen sisässä?
  Hursti silkkisen sisässä.
  Mi on hurstin hulpikossa?
  Hurja hurstin hulpikossa.
  Mi on hurjan kämmenellä?
  Helmi hurjan kämmenellä.
  Mi on helmen loukkosessa?
  Lipas helmen loukkosessa.
  Mi on lippahan sisässä?
  Neiti lippahan sisässä;
  Viitisekse, vaatisekse,
  Kultapantoihin kukikse,
  Seän pojan puolisoksi,
  Veion vieriskumppaliksi.

  Kojo ja Anni.

  Ken se Kolkkosen kolisti?
  Kojo Kolkkosen kolisti:
  "Annas Kolkko Anniasi!"

  "Miksi sinulle Anniani?"
  "Kojonpojan puolisoksi."

  "Mull' on musta Annikkini."
  "Kyllä muila muitsii,
  Pelonainen pesee,
  Kesävesi valkasee,
  Rumentsainen rusottaa,
  Suuri nyplä somentaa,
  Pieni nyplä parantaa;
  Vieres mutso rekeen!"

  Vieri mutso rekeen;
  Reki vieri, tie mureni,
  Jalas patvi paukoaa,
  Vemmel tuomi tutajaa,
  Rengas vaski vavahtaa,
  Rahis rauta ratsajaa.

  Ken kirjakorjassa?
  Anni kirjakorjassa.
  Ken heittohiemoissa?
  Anni heittohiemoissa.
  Ken kumasniekassa?
  Anni kumasniekassa.
  Ken sulkkusorokoissa?
  Anni sulkkusorokoissa.
  Ken kultakoltuskoissa?
  Anni kultakoltuskoissa.
  Ken suurissa paikoissa?
  Anni suurissa paikoissa.
  Ken ruskeissa kengissä?
  Anni ruskeissa kengissä.
  Ken sulkkukostoissa?
  Anni sulkkukostoissa.

  Ken palttinapaiassa?
  Kojo palttinapaiassa'
  Ken kumatsukainalossa?
  Kojo kumatsukainalossa.
  Ken majavapuuhkassa?
  Kojo majavapuuhkassa.
  Ken sulkkukussakassa?
  Kojo sulkkukussakassa?
  Ken ohjilla ajaa?
  Kojo ohjilla ajaa.
  Kenen mäkeen mennään?
  Kojon mäkeen mennään.
  Kenen törmään nostaan?
  Kojan törmään nostaan.
  Kenen peltojen peritse?
  Kojon peltojen peritse.
  Kenen tanhuan taatse?
  Kojon tanhuan taatse.
  Kenen ikkunan alatse?
  Kojon ikkunan alatse.
  Ken vastaan tulee?
  Akka vastaan tulee.
  Ken korjasta nousee?
  Anni korjasta nousee.
  Ken tupaan lähtee?
  Anni tupaan lähtee.
  Ken oven aukasee?
  Kojo oven aukasee.
  Mitä noille syötäväksi?
  Munavoita syötäväksi.
  Mitä noille juotavaksi?
  Rieskamaito juotavaksi.
  Mihen noita maata?
  Ukon uuteen aittaan.
  Mitä noille vuoteeksi?
  Puuhkovia perinöitä,
  Sulkkuisia potuskoita,
  Liissovia lakanoita,
  Kankaisia katuhkoita.

  Oi ukko uikari!

  Oi ukko uikari,
  Pää paljas paikari!
  Muistatko muinaisen,
  Tajuatko taannoisen,
  Kun kihlan iskimmä,
  Oukkulan ovilla,
  Koukkulan konnulla,
  Suurima-saaressa,
  Nesterin niemessä,
  Pesterin pirtissä,
  Takavaaran taipalessa?

  Min rastas raataa.

  Min rastas raataa,
  Sen pyyhyt pyytää,
  Onneton ottaa,
  Vaivainen varastaa,
  Lapiolle laittaa,
  Telikälle työntää,
  Oven alla peittää,
  Vastalla kattaa.

  Talonpoika takoo,
  Keihäitä keittää,
  Poika naittaa,
  Tyttöjä työntää,
  Savisissa saappahissa,
  Kirjavissa kintahissa.

  Meren römä rönkyy,
  Tuulonen tuulee,
  Kuningas kuulee,
  Viieltä virstalta,
  Kuuelta kulmalta,
  Seitsemältä selkoselta,
  Kaheksalta kankahalta.

  Ken Teron tietää?

  Ken Teron tietää?
  Mie Teron tieän:
  Tero pikku pirttisessä,
  Matalaisessa majassa,
  Petäjäisessä pesässä,
  Honkaisessa huonehessa;
  Rokka Tuomahan tuvassa,
  Kaali Kaian kammarissa,
  Sakian savun seassa,
  Olkisen oven takana.

  Piilehtijä.

  Kitkat, katkat, pitkät matkat,
  Sinä ja minä ja Hentun Liisa,
  Puntun Paavo ja Juortanan Jussi,
  Kapakka Lassi ja Myllärin Matti,
  Ympäri tuvan minua etsittiin;
  Ei minua löyttykänä
  Mie vaan pankolla makasin.

  Oli ennen ukko, akka.

  Oli ennen ukko, akka,
  Oli kirjava kananen,
  Muni kirjavan munasen,
  Muna vieri hiiloksehen,
  Hiilet lenti lattialle,
  Lattia lakehen nousi,
  Kiukoa kivinen hyppi,
  Pankko paasinen pamasi.
  Ukko, akka itkemähän,
  Kananen kakahtamahan,
  Harakat hatsahtamahan,
  Kynnykset kykertämähän,
  Veräjäiset vieremähän,
  Aitaset alenemahan,
  Seipähät lotajamahan,
  Musta lehmä ammomahan,
  Muu karja murehtimahan.
  Varikselta varvas poikki,
  Harakalta häntä halki;
  Juoksi pappilan joelle.
  Papin piiat sotkuillansa:
  "Mitä hatsahat harakka,
  Kuta kurja juoksentelet?"

  "Sitä hatsahan harakka,
  Sitä kurja juoksentelen,
  Tulin saamahan sanoa;
  Kunpa teki tietäisittä,
  Korentonne katkoisitta,
  Korvonne murentaisitta,
  Kartut käästä nakkaisitta,
  Sotkut jäälle jättäisittä."

  Piiat pirttihin tulevat
  Papin leipä liettehessä,
  Papin lapset lattialla,
  Papin akka pöyän alla,
  Itse pappi parratonna,
  Takki halki hartioista,
  Puksut poikki polviloista,
  Paitaki pahoin revitty.

  Paimenen hätä.

  Turu, turu tulkoon,
  Kotiväki kuulkoon!
  Jo on rosvot karjassani.
  Joros katoi karjastani,
  Karjakoira hirtettiin,
  Musta härkä tapettiin,
  Paimen parka tuomittiin.

  Ellin velli.

  Elli keitti vellii
  Omalla kapustallansa,
  Omist' otrajauhoistansa;
  Velli kaatui karsinahan,
  Ellin lapset lakkimahan,
  Elli itse itkemähän,
  Muu pere murajamahan.

  Tuomisia.

  Iso läksi Tuuterihin,
  Veikko vieri Wiipurihin;
  Tule iso Tuuterista,
  Viere veikko Wiipurista,
  Tuo pojalle puolahattu,
  Tyttärelle tyynyverka,
  Emännälle koppakengät,
  Isännälle uusi turkki!
  Mitäpä iso minulle?
  Minulle samettimyssy.
  Mitä minulle veikkoseni?
  Veikkoni koriat kengät,
  Tahi uusi verkatakki.

  Tule ämmä Tuuterista!

  Tule ämmä Tuuterista,
  Kaala Karjalan hovista;
  Tuo munanen tullessasi,
  Keitä keltainen munanen,
  Keltaisessa kattilassa,
  Keltaisen tulen kes'ellä.

  Kääpönen, kääpönen.

  Kääpönen, kääpönen
  Käpälillä kukkuu,
  Neitonen, neitonen
  Ihalalla itkee,
  Toivonen, toivonen
  Toisessa talossa,
  Maammonen jyttynäinen,
  Matuskaksi puuttunainen,
  Heinillä herskuu,
  Nurmella nurskuu,
  Tinapotsalkoissa,
  Sulkkusorokoissa,
  Pellavasrätsinöissä.

  Yksi on akalla poika.

  Yksi on akalla poika,
  Ainoa akalla poika,
  Yks' on sillä silmä päässä.
  Ampui peiposet pihalta,
  Rastahaiset rauniolta;
  Ampui vuoen, ampui toisen,
  Jopa kohta kolmannella
  Kaikki korjasi kokohon,
  Kaikki tunkevi tulehen.
  Lietsoi päivän, lietsoi toisen,
  Lietsoi kohta kolmannenki;
  Tuli tuhkia läjänen,
  Paljo kuivia poroja.

  Vanhan ammunta.

  Mies vanha variksen ampui,
  Tiesi tetren saanehensa,
  Koppelon kopannehensa,
  Vesilinnun vienehensä;
  Tetret puissa tervehenä,
  Koppelot kovin hyvänä,
  Vesilinnut liikkumatta,
  Sorsaset sukeltamatta.

  Nukka kaunis karkaele!

  Hyppää hyvänen nukka,
  Nukka kaunis karkaele!
  Miks' et nukka eilen tullut;
  Eilen oli iloinen ilta
  Oli viinat, oli oluet,
  Oli kalat kaikenlaiset;
  Viinat virtana vilasi,
  Oluet ojana juoksi.
  Kellen nukka heitettihin?
  Kerttu kurjan kulkun päälle,
  Anni hampsun hartehille.

  Sinun sikoja, minun sikoja.

  Sinun sikoja, minun sikoja,
  Syötetyitä, juotetuita,
  Syötetyt minun sikani,
  Lestyn leivän, kauran kanssa.
  Se sika, jok' on sinulla,
  Teki paljo porsahia,
  Enemmän emäsikoja.
  Kylk' oil kuutta kyynäreä,
  Selkä seitsentä sasenta,
  Saparo satoa syitä.
  Kylki maksoi kymmeniä,
  Selkä seitsemän satoa,
  Saparosta sai tuhannen.

  Hus sika metsään!

  Hus sika metsään!
  Mitä sika metsässä?
  Tuomahan marjoja
  Punaisella pussilla,
  Sinisellä silkillä,
  Korialla kontilla,
  Vaskisella va'illa,
  Kultaisella kuppisella,
  Maalatulla maljasella.

  Ruotsin kieltä.

  Hyykä perju, juupa taalar
  Härät tarissaa, miki haakar,
  Konkommu lilla syötävän!
  Viska tanssaa suullen hyppijän.
  Konkommi lilla tokka!
  Viska tanssaako hoppaa.

  Olin ennen onnimanni.

  Olin ennen onnimanni,
  Onnimannista matikka,
  Matikasta maitopyörä,
  Maitopyörästä pytikkä,
  Pytikästä pöytäristi,
  Pöytärististä ripukka,
  Ripukasta rintasolki,
  Rintasolesta sopukka,
  Sopukasta Suomen kirkko,
  Suomen kirkosta kipinä,
  Kipinästä kirjanmerkki,
  Kirjanmerkistä meteli,
  Metelistä meiän herra,
  Meiän herrasta hevukka,
  Hevukasta heinäkelkka,
  Heinäkelkasta kekäle,
  Kekäleestä kenkiraaja,
  Kenkiraajasta rapukka,
  Rapukasta raianhaara,
  Raianhaarasta harakka,
  Harakasta hangonvarsi,
  Hangonvarresta vatikka,
  Vatikasta vallismanni,
  Vallismannista matikka,
  Matikasta maitopyörä,
  Maitopyörästä pytikkä,
  Pytikästä  vaikka loppumattomaan

  Hyi, hyi Hymylään.

  Hyi, hyi Hymylään!
  Hymylän koirat haukkumaan.
  "Käykäi lapset katsomaan,
  Mitä Halli haukkuu,
  Luppakorva lupsottaa."
  "Tuota Halli haukkuu,
  Luppakorva lupsottaa:
  Tulee tuolta Tolvasen repukka
  Räkihinsä rääkistynnä,
  Likoihinsa liikistynnä,
  Paho'insa paakistunna;
  Kapusta korjana,
  Hiiri hevosena,
  Kissa kyytijänä,
  Petkel ruoskana."

  Tuli tuo Tolvanen tupahan,
  Leivät lietehen akalta,
  Lapionsa lattialle;
  Akka halko-orsille,
  Vellivati käessä,
  Vetelä velli Tolvasen silmille:
  "Voi, voi, missä minä peseme!"
  "Pesete tervakaukalossa!"

  Pesihen tervakaukalossa:
  "Joko pääsin puhtahaksi?"

  "Oh, oh, ei väheäkään;
  Pesete vielä toinen kerta!"

  Pesihen sitte toisen kerran:
  'Jokohan nyt välttänee?"
  "Jo nyt vähän välttänee."

  "Missä saisin pyyhkiäme?"
  "Mene ruumenhinkalohon;
  Siellä saat sa pyyhkiäte."

  Meni ruumenhinkalohon,
  Alkoi siellä pyyhkiähen:
  "Joko han nyt välttänee?"

  "Oh, oh, ei väheäkään;
  Mene höyhenhinkalohon!"

  Meni höyhenhinkalohon,
  Alkoi siellä pyyhkiähen:
  "Jokohan nyt välttänee?"

  "Jo nyt vähän välttänee;
  Mitä kuuluu vieraalle?"

  "Ei mitänä erittäin;
  Arvuutuksilla voitetiin.
  Paljo olen käynynnä,
  Pitkin kyliä kysellyt,
  Pitkin teitä tieustellut,
  Enkö saisi vastausta;
  Jo on nälkäki vähäsen,
  Saisinko mitä syöäkseni?"

  "Tuoll' on koan orrella
  Vanha kissan häntä,
  Hiiret hiukan kalunnehet,
  Siin' on sinulla syöäksesi;
  Taetvettä tanhualla,
  Siin' on juomista sinulle."

  Meni akka metsään.

  Meni akka metsään,
  Pukki tuli vastaan:
  "Mene pukki kotiin!"
  Ei pukki mennytkään.

  Meni akka metsään,
  Tukki tuli vastaan:
  "Lyö'pä tukki pukkii!
  Pukki ei mene kotiin."
  Eipä tukki lyönytkään.

  Meni akka metsään,
  Tuli tuli vastaan
  "Polta tuli tukki!
  Tukki ei lyö pukkii,
  Pukki ei mene kotiin."
  Ei tuli polttanutkaan.

  Meni akka metsään,
  Vesi tuli vastaan:
  "Sammuta vesi tuli!
  Tuli ei polta tukkii,
  Tukki ei lyö pukkii,
  Pukki ei mene kotiin."
  Ei vesi sammuttanutkaan.

  Meni akka metsään,
  Härkä tuli vastaan:
  "Juo'pa härkä vesi!
  Vesi ei sammuta tulta,
  Tuli ei polta tukkii,
  Tukki ei lyö pukkii,
  Pukki ei mene kotiin."
  Eipä härkä juonutkaan.

  Meni akka metsään,
  Nuora tuli vastaan:
  "Lyö'pä nuora härkää!
  Härkä ei juo vettä,
  Vesi ei sammuta tulta,
  Tuli ei polta tukkii,
  Tukki ei lyö pukkii,
  Pukki ei mene kotiin."
  Eipä nuora lyönytkään.

  Meni akka metsään,
  Hiiri tuli vastaan:
  "Pure hiiri nuora!
  Nuora ei lyö härkää,
  Härkä ei juo vettä,
  Vesi ei sammuta tulta,
  Tuli ei polta tukkii,
  Tukki ei lyö pukkii,
  Pukki ei mene kotiin."
  Eipä hiiri purrutkaan.

  Meni akka metsään,
  Kissa tuli vastaan:
  "Syö'pä kissa hiiri!
  Hiiri ei pure nuoraa,
  Nuora ei lyö härkää,
  Härkä ei juo vettä"
  Eipä kissa syönytkään.

  Meni akka metsään,
  Repo tuli vastaan:
  "Syö'pä repo kissa!
  Kissa ei syö hiirtä,
  Hiiri ei pure nuoraa,
  Nuora ei lyö härkää"
  Eipä repo syönytkään.

  Meni akka metsään,
  Koira tuli vastaan
  "Tapa koira repo!
  Repo ei syö kissaa,
  Kissa ei syö hiirtä,
  Hiiri ei pure nuoraa"
  Eipä koira tappanutkaan.

  Meni akka metsään,
  Susi tuli vastaan:
  "Syö'pä susi koira!
  Koira ei tapa repoo,
  Repo ei syö kissaa,
  Kissa ei syö hiirtä"
  Eipä susi syönytkään.

  Meni akka metsään,
  Karhu tuli vastaan:
  "Tapa karhu susi!
  Susi ei syö koiraa,
  Koira ei tapa repoo,
  Repo ei syö kissaa,
  Kissa ei syö hiirtä,
  Hiiri ei pure nuoraa,
  Nuora ei lyö härkää,
  Härkä ei juo vettä,
  Vesi ei sammuta tulta,
  Tuli ei polta tukkii,
  Tukki ei lyö pukkii,
  Pukki ei mene kotiin."
  Siitä:
  Karhu tappamaan sutta,
  Susi syömään koiraa,
  Koira tappamaan repoo,
  Repo syömään kissaa,
  Kissa syömään hiirtä,
  Hiiri puremaan nuoraa,
  Nuora lyömään härkää,
  Härkä juomaan vettä,
  Vesi sammuttamaan tulta,
  Tuli polttamaan tukkii,
  Tukki lyömään pukkii,
  Pukki juoksemaan kotiin.
  Sillä sai akka pukkinsa kotiin.

  Palvelin minä rikasta miestä.

  Palvelin minä rikasta miestä,
  Rikasta miestä ja viisasta,
  Sain minä kukon palkastani;
  Kukko sanoi kukkuluuraa.
  Palvelin minä rikasta miestä,
  Rikasta miestä ja viisasta,
  Sain minä kanan palkastani;
  Kai minun kanani,
  Kukko sanoi kukkuluuraa.

  Palvelin minä rikasta miestä,
  Rikasta miestä ja viisasta,
  Sain minä kissan palkastani;
  Nau minun kissani,
  Kai minun kanani,
  Kukko sanoi kukkuluuraa.

  Palvelin minä rikasta miestä,
  Rikasta miestä ja viisasta,
  Sain minä koiran palkastani;
  Hau minun koirani,
  Nau minun kissani,
  Kai minun kanani,
  Kukko sanoi kukkuluuraa.

  Palvelin minä rikasta miestä,
  Rikasta miestä ja viisasta,
  Sain minä sian palkastani;
  Röh minun sikani,
  Hau minun koirani,
  Nau minun kissani,
  Kai minun kanani,
  Kukko sanoi kukkuluuraa.

  Palvelin minä rikasta miestä,
  Rikasta miestä ja viisasta,
  Sain minä uuhen palkastani;
  Mää minun uuheni,
  Röh minun sikani,
  Hau minun koirani,
  Nau minun kissani,
  Kai minun kanan,
  Kukko sanoi kulclculuuraa.

  Palvelin minä rikasta miestä,
  Rikasta miestä ja viisasta,
  Sain minä vuohen palkastani;
  Myy minun vuohen,
  Mää minun uuheni,
  Röh minun sikani,
  Hau minun koirani,
  Nau minun kissani,
  Kai minun kanani,
  Kukko sanoi kukkuluuraa.

  Palvelin minä rikasta miestä,
  Rikasta miestä ja viisasta,
  Sain minä lehmän palkastani;
  Muu minun lehmäni,
  Myy minun vuohen,
  Mää minun uuheni,
  Röh minun sikani,
  Hau minun koirani,
  Nau minun kissani,
  Kai minun kanan,
  Kukko sanoi kukkuluuraa.

  Palvelin minä rikasta miestä,
  Rikasta miestä ja viisasta,
  Sain minä härän palkastani;
  Möö minun härkäni,
  Muu minun lehmäni,
  Myy minun vuoheni,
  Mää minun uuheni,
  Röh minun sikani,
  Hau minun koirani,
  Nau minua kissani,
  Kai minun kanani,
  Kukko sanoi kukkuluuraa.

  Palvelin minä rikasta miestä,
  Rikasta miestä ja viisasta,
  Sain minä oriin palkastani;
  Ju minun oriini,
  Möö minun härkäni,
  Muu minun lehmän,
  Myy minun vuohen,
  Nää minun uuheni,
  Röh minun sikani,
  Hau minun koirani,
  Nau minun kissani,
  Kai minun kanani,
  Kukko sanoi kukkuluuraa.

  Luojan kukku.

  Luojan kukku, kultahelkka!
  Kuku mulle kultiasi,
  Kuku mulle, kuku muille,
  Kuku kaikelle kylälle;
  Kuku kultia kujille,
  Hopehia tanhuille,
  Vaskia vajojen päihin,
  Tien vierihin tinoja.
  Luojan kukku, kultahelkka!
  Kuku vielä kerta, toinen;
  Kuku meiän kuulijoita,
  Laita meiän laulajoita,
  Kuulijat kukalle kullan,
  Laulajat lehelle lemmen,
  Mie itse remorekehen,
  Virret väkkärän väkehen.

  Viel' on virttää tieossani,
  Saatavillani sanoja,
  Virttä toista tuulet tuopi,
  Aallot rannalle ajavi,
  Linnut liittävi sanoja,
  Puien latvat lausehia.

  Kuluu ikä laulamattaki.

  Noin sanoi minun emoni,
  Varotteli vanhempani:
  "Elä lapsi paljo laula,
  Tytär tyhjiä sanele;
  Ikä kultainen kuluvi,
  Aika armas rientelevi,
  Sinun lapsen lauluissasi,
  Kurjan kukkumaisissasi."
  Vaan ellös emoni surko,
  Valitelko vanhempani,
  Iän kultaisen kulusta,
  Armahan ali menosta,
  Minun lapsen lauluissani,
  Pienen pilpatuksissani!
  Ikä kuitenki kuluvi,
  Aika armas rientelevi,
  Jos en laula polvenani,
  Hyrehi sinä ikänä;
  Aika kultainen kuluvi,
  Päivä kaunis karkelevi,
  Ilman lintujen ilosta,
  Varvuisten visertämistä.

  Ei laulu kosista kiellä.

  Noin ne muutamat sanovat,
  Moniahat arvelevat:
  "Elä neito paljo naura,
  Paljo naura, kilvoin laula;
  Ei sinua kilvoin naia,
  Ei kilvoin vihille vieä,
  Josk' on kilvoin kihlattaisi,
  Kilvoin käytäisi kosissa.
  Olet lapsi laulamatta,
  Tytär tyhjittä sanoitta,
  Niin saat saksan varrellesi,
  Verkanutun vierehesi;
  Kolmin käyähän kosissa,
  Nelin neittä pyytämässä,
  Pohatoille puolisoksi,
  Rikkahille reen perähän."
  Vaan elkää, hyvät imeiset,
  Tuota ouoksi otelko,
  Jos ma laulan laiha lapsi,
  Tytär tyhjä vierettelen;
  Lauloipa isoki ennen,
  Vieretteli veistoksilta,
  Lauloi armahin emoni,
  Värttinältä väännätteli,
  Lauloi sisko, lauloi veikko,
  Lauloi vielä veikon lapsi.
  Ei laulu kosista kiellä,
  Kun ei muut pahat tapani,
  Laiskuuteni, laihuuteni,
  Ja kaikki kataluuteni.
  Ja jos en laula polvenani,
  Kuulu kullan valkiana;
  Ikä kuitenki kuluvi,
  Kasvo kaunis lankiavi,
  Muoto muualle menevi,
  Koko varsi vanhenevi.

  Laulan voiessani.

  Laulan ehkä voiessani,
  Keikun kehtaellessani;
  Ehk' en toiste voine'kana,
  En toiste kehanne'kana,
  Kun tulen ison ijille,
  Emon varrelle vajenen,
  Nousen ohkaen olilta,
  Kättä pieksäen pehuilta,
  Voivotellen vuotehelta
  Kun tulen tutisevaksi,
  Saame sanan kantajaksi,
  Penkin pään pitelijäksi,
  Joka nurkan nuohkijaksi.

  Meistä kasvavi kananen.

  Kukkuome me käköset,
  Laulaome me latoset,
  Kun yhen emosen lapset,
  Yhen hanhen hautelemat,
  Yhen sorsan suorittamat,
  Yhen peiposen pesemät.

  Kukkuome me käköset,
  Laulaome me latoset;
  Meist' on hanhi hautumassa,
  Meistä joutsen joutumassa,
  Sorsanen sorenemassa,
  Vesilintu vertymässä.

  Kukkuome me käköset,
  Laulaome me latoset;
  Meistä kasvavi kananen,
  Ylenee ylen hyvänen,
  Monen miehen mielitietty,
  Yhen miehen varren vasta.

  Kukkuome me käköset,
  Laulaome me latoset;
  Orahall' on onnen touot,
  Ripsellä Kalevan riistat,
  Ohrat päätä ottamassa,
  Pavut pienellä palolla.

  Kukkuome me käköset
  Laulaome me latoset;
  Isoni luvan lupasi
  Seitsemäksi vuotoseksi,
  Suntak-iltaset ilota,
  Päivänlaskut lallatella.

  Mitä me tytöt suremma.

  Olkame tytöt yhessä,
  Rinnatuusten rinkilöissä,
  Laulakame laatusasti,
  Vetäkäme vienosesti!
  Mitä me tytöt suremma,
  Kuta hullut huutelemma?
  Ei meitä veroista vieä,
  Ei oteta maanotoista;
  Vasket vieähän veroista,
  Oravaiset maanotoista.

  Olkame tytöt yhessä,
  Rinnatusten rinkilöissä,
  Laulakame laatusasti,
  Tanssikame taitavasti;
  Tuota kaunot katselevi,
  Tuota kullat kuuntelevi,
  Ulkona oven takana,
  Hatut kaikki kainalossa
  Ei tohi tupahan tulla,
  Saaha salvoshuonehesen,
  Tuostapa ämmät äkkäjäisi,
  Koukkuleuat kokkajaisi.

  Tässä tanssivi tasaiset.

  Tässä tanssivi tasaiset,
  Sekä lystit lyyräjävät,
  Valitulla varrellansa,
  Muhkialla muovollansa;
  Meille on luoja varren luonut,
  Jumala kuvan kuvannut,
  Luoja luonut luokin varren,
  Herra muovon muovaellut.
  Tässä tanssivi tasaiset,
  Sekä lystit lyyräjävät,
  Varsiansa notkistavat,
  Jalkojansa taivuttavat,
  Nuorten miesten mieltä myöten,
  Sulhosten syäntä myöten;
  Nuorten miesten miel' tekevi,
  Sulhosten syän sytevi.

  Mitä tuosta, jos ma laulan.

  Mitä tuosta, jos ma laulan,
  Tahi tuosta, jos ma tanssin,
  Ei tuota kyty kysele,
  Eikä appi arvaele,
  Nato ei naisille sanele,
  Anoppi kylän akoille;
  Ky'yn kytken kynnykselle,
  Naon naittelen kylälle,
  Anopin susille syötän,
  Apen karhuille apatan.

  Hyvä sanoma emolle.

  Enmä tänne tullutkana,
  Tullutkana, saanutkana,
  Nurkkihin nuhajamahan,
  Soppihin sohajamahan;
  Tulin ihmisten iloksi,
  Nuoren rahvahan ratoksi.
  Kiitos kaunosen Jumalan,
  Sain yhen iloisen illan,
  Remullisen juhlapäivän;
  Enk' ole nurkissa nuhannut,
  En sohannut soppiloissa,
  Aina tanssin taitavasti,
  Keikuin keskilattialla.
  Kun tulen eroon kotihin,
  Saap' emo hyvän sanoman,
  Isoni iloisen mielen,
  Tämän lapsen laulannasta.
  Tanssinnasta, taiannasta,
  Kun on lauloin laatusasti,
  Tanssin aina taitavasti.

  Mitä te pojat suretta.

  Mitä te pojat suretta?
  Sitäkö pojat suretta,
  Ett' on meillä pienet piiat,
  Piiat pienet ja matalat?
  Jos on pienet, niin on pystyt,
  Jos matalat, kaksi maksoi;
  Siinä pieni pisteleksen,
  Kussa suuri käänteleksen.
  Vielä meiän pienet piiat,
  Ja nämät tytöt matalat,
  Tuntevat tupansa pestä,
  Rappusensa raivaella,
  Sillat suuret siivoella,
  Lattiat vesin valella.

  Nyt me outona olemma
  Ja kulemma kummempina,
  Kun tulevi toinen vuosi,
  Toinen vuosi ja parempi,
  Omenina me olemma,
  Ja kulemma kukkasina,
  Matkustamma mansikkoina,
  Vaellamma vaapukkoina
  Käymmä parvessa parasna,
  Piikaparvessa pisinnä,
  Valkeinna vaimoloissa,
  Juoleinna joukkoloissa.

  Hyvän eukon tytär.

  Ei oo kuussa käskemistä,
  Päivässä opettamista,
  Ei neiessä neuomista,
  Hyvän eukon tyttäressä.
  Keikutellen keträpuita,
  Kohotellen kuontaloita,
  Keträtkäme rihma kierä,
  Rihma kierä ja livahka,
  Laskekame lanka lievä,
  Lanka lievä ja lahia;
  Viskatkame viipsinpuulle,
  Napatkame naulan päälle,
  Kanikame kangaspuihin,
  Pielkäme pirranpuuta.
  Sitte pirta piukkoavi,
  Sukkulainen suikkoavi,
  Kuuluvi kylähän kalske,
  Pirran pirske naapurihin.
  Akat tuosta arvelevat,
  Kysyvät kyläiset naiset:
  "Kuka kangasta kutovi?"
  Emo varsin vastoavi:
  "Oma kultani kutovi.
  Herttaseni helskyttävi."
  "Laskiko lapoja kangas,
  Päästikö pirta piitämiä?"
  "Ei laske lapoja kangas,
  Eikä pirta piitämiä;
  On kun Kuuttaren kutoma,
  Päivättären ketreämä,
  Otavattaren osaama,
  Tähettären täyttelemä."

  Hyvä lykky neitosilla.

  Oluell' on onni kaunis,
  Juoahan janoamatta,
  Hyvä lykky neitosilla,
  Naiahan käkeämättä,
  Kun tutaan hyvä tulevan,
  Keksitähän kelpoavan;
  Kun nähä'än nästäriksi,
  Tiejetähän tikkariksi,
  Rihman laavun laittajaksi,
  Kankahan kutelijaksi.

  Mikäs meiän neitosien,
  Mikäpäs tytön minunki;
  Kun tunnen tuten eleä,
  Sekä kasvan kaunihisti,
  Kulkevi sana kylälle,
  Tieto toisehen talohon,
  Naivat sulhot naapurihin,
  Ottavat omille maille,
  Oman pellon pientarelle,
  Ison ikkunain näylle.

  Mikäs meiän neitosien,
  Mikäs meiän neitosien,
  Mikäpäs tytön minunki;
  Jos ei naia naapurihin,
  Tahi ei taammaksi tahota
  Olen ilmanki ikäni,
  Tyttönä ison tykönä;
  Tiivi on tyttönä eleä,
  Nätti olla neitosena,
  Ei oo huolta huhmarelle,
  Miehen vaattehen varua.

  Kolme kaunisa.

  Kaks' on kaunista kesällä:
  Lehti puussa, ruoho maassa,
  Minä kohta kolmantena,
  Minä lehti liehumassa,
  Minä kukka kuulumassa,
  Minä heinä heilumassa.
  Vaan en huoli, huoli'kana,
  Hyvä heinä heilumahan,
  Hyvä kukka kuulumahan.
  Lemmenlehti liehumahan;
  Ei pahat hyvästä tieä,
  Ei katalat kaunihista,
  Rupalötöt ruskiasta.
  Pullosuut punaverestä.

  Ei sovi Karjalan kihlat.

  Ei ole kylässä tässä,
  Ei tämän kylän sisässä,
  Eipä vielä toisessana,
  Kuulu kolmannessakana,
  Sitä miestä meiän maalla,
  Karjalassa kaunokaista,
  Jonka sormukset sopisi,
  Rintaristi kelpoaisi,
  Sormihin tämän sorian,
  Rintahan ripiän neien;
  Minun on viejäni Wirossa,
  Saajani Savon takana,
  Kihlantuojani turussa,
  Vetäjäni Wiipurissa.

  Enmä huoli huitukoille.

  Enmä huoli huitukoille,
  Noille poikaruitukoille,
  Nillikoille, nallikoille,
  Noille naapurin nasoille,
  Kun ei tulle tuonnempoa,
  Ehtine etempeäki,
  Yli kuuen kirkkokunnan,
  Yli kappelin kaheksan;
  Kun ei naine Narvan herrat,
  Viene Wiipurin isännät,
  Turun piiparit perine,
  Savon saksat korjaelle.

  Mie tahon tasaista miestä.

  Enpä huoli haalikkainen,
  Enmä huoli hutsukoista,
  Noista poika rantsukoista,
  Koirista kotikyläni,
  Nallikoista naapurini;
  Mie tahon tasaista miestä,
  Tasaiselle varrelleni,
  Miehen riskin rinnoilleni,
  Kaunokaisen kannoilleni,
  Vereväisen viereheni.
  Jääpi vaan tystötä tästä,
  Jopa jääpi, kun sanonki,
  Monta sulhasta surulle,
  Nuorta miestä mielalalle,
  Koiteren koriat sulhot,
  Tokrajärven tolloturvat,
  Lylyvaaran lylleröiset,
  Kirvesvaaran kiltit miehet,
  Sonkajan pojat soriat.

  Paremman miehen verta.

  Ei täyvy tätä tytärtä
  Pahoille rekipajuille,
  Likaisille liistehille,
  Miehen vaivaisen vaille,
  Kereäjän keitoksille,
  Joka saapi sauan kanssa,
  Kereää kepin keralla.
  Viel' ompi tytössä tässä,
  Vielä tässä neitosessa,
  Paremmanki miehen verta,
  Kaunihimman varren kauppa,
  Rikkahamman rinnallinen,
  Verevämmän vierellinen,
  Paremman talon miniä,
  Koriamman korjan täysi,
  Veteä verevän miehen,
  Kuletella kunnollisen,
  Suurihin salitupihin,
  Kalittuihin kartanoihin.

  Ei täyvy renkien rekehen.

  Ei täyvy tätä tytärtä
  Jonki joutavan sylihin,
  Renki rehvanain rekehen,
  Kasakkojen kainaloihin;
  Vielä tälle tyttärelle,
  Tälle kainulle kanalle,
  Tulevi tuhannen ruuna,
  Saan maksava satula,
  Vemmel värjätty väjäävi,
  Kirjakorja kijättävi.

  Vielä tälle tyttärelle,
  Tälle kainulle kanalle,
  Kihlat kilpoa tulevat,
  Helkkäen hyvät hopiat;
  Tuoahan Turusta sormus,
  Ristit Riian kaupungista.

  Vielä tästä neitosesta,
  Tästä kainusta kanasta,
  Suku juopi suuren sarkan,
  Suku sarkan, taatto tuopin,
  Maammoni hopiamaljan,
  Veikko kupin kultalaian,
  Kaaso kannun kallistavi,
  Heimo hempiän pikarin.

  Kun tämä kana katovi.

  Kukapa tässä kukkunevi,
  Kenpä kielin laulanevi,
  Tämän kunnahan kukuilla,
  Tämän harjun hartehilla,

  Kun tämä kana katovi,
  Tämä hanhi hairahtavi,
  Eksyvi emosen tuoma,
  Punapuola poismenevi.

  Kun tämä kana katovi,
  Tämä hanhi hairahtavi;
  Katoi luuta lattialta,
  Huosia pesinpytystä,
  Tuopin korvat tummenevat,
  Pinttyvät pikarin laiat.

  Kun tämä kana katovi,
  Tämä lintu liikahtavi;
  Niin tämä mäki menevi,
  Tämä linna liikahtavi,
  Sivuin tästä tiet tehä'än,
  Alta rannan raivatahan.
  Kun tämä kana katovi,
  Tämä puola pois menevi
  Tahi kun kuolen kuulu piika,
  Katonen kasarivaski;
  Jääpi sulhoset surulle,
  Miehet mielimurtehille,
  Partasuut pahoille mielin,
  Hattupäät halajamahan.

  On kumpiaki.

  Niin on noita poikasia,
  Kun on mustia sikoja,
  Talvitakku porsahia.
  Niin on noita poikasia,
  Kun on suolla sammakoita,
  Alla virsun vinkujia.
  Niin on noita neitosia,
  Kun on maalla mansikoita,
  Punakukkia keolla.
  Niin on noita neitosia,
  Kun on kaupungin kanoja,
  Eli liinalintusia.

  Erilainen kirkonkäynti.

  Kuului kenkien kupina,
  Kautokenkien kapina;
  Tytöt kirkkohon tulevat,
  Leimahtavat lehterille,
  Rinnan auki riehkäsevät,
  Kirjan sieltä kiskasevat,
  Josta virren veisoavat,
  Luvut kaunihit lukevat.

  Kuului löttöjen löpinä,
  Tuohikenkien tohina;
  Pojat kirkkohon tulevat,
  Kirkkomäellä melskoavat,
  Viinapuolikon povella,
  Olutkannun kainalossa;
  Ei oo kirja mielessänsä,
  Ei papin parahat saarnat,
  Tytöt mielessä makaavi,
  Syämissänsä sytevi.

  En mene Matille.

  Kuului hoitanta kujoilta,
  Outo määjintä mäeltä;
  Äiti sulhoksi älysi,
  Katsoi kihlan kantajaksi,
  Mateli mahoksi luuli,
  Kuivalatar Kukkeriksi.
  Kävi sitte katsomahan,
  Katsomahan, kuulemahan,
  Mikä määjintä mäellä,
  Kumma hoitanta kujoilla;
  Matti määjelti mäellä,
  Penttinen petäiköllä.

  Äiti neuoi ja varotti:
  "Elä hylkeä hyveä!
  Ei hyvät hylyksi joua,
  Kuluksi Jumalan kullat."
  "Elä vainen äiti rukka
  Työnnytä tätä tytärtä,
  Laita lastasi Matille,
  Perustele Penttiselle;
  En mene minä Matille,
  En perehy Penttiselle
  Matala minä Matille,
  Ylen pieni Penttiselle.
  Ollille minä osaksi,
  Parahiksi Paavoselle."

  En mene minä pahoin.

  En mene minä pahoin,
  En käy tuhmihin tupihin,
  Mene en mustille vesille,
  Likarantoihin rakastu;
  En perille pienen pirtin,
  Sivu en suuresta talosta.
  Suut' en anna sulhaselle,
  Jok' on tuhma turvan kautta,
  Kovin kaita leuan kautta
  Harva kautta hampahien;
  Ei ole kirkas kiiltotähti,
  Ei koria huomenkoite.
  Tuhmaksi on tuuviteltu,
  Kaltoksi kapalo'ittu,
  Tuhmalta tuuvittajalta,
  Väärältä väsyttäjältä.
  Kun tuli tupahan kerran,
  Tuli kun tupakan katsku,
  Maikoi kun malinan henki.
  Parempi minun pysyä,
  Armahampi aikaella,
  Liepehellä liete'rannan,
  Kalarannan kaitehella,
  Kun sylissä tuhman sulhon,
  Miehen kalton kainalossa.

  Toivossaan pettynyt.

  Kuului suolta ruoskan roiske,
  Rannalta re'en ratina,
  Aisan kalke kaivotieltä,
  Revon hirnunta pihalta;
  Toivoin tuttuni tulevan,
  Kaunihini kalkuttavan,
  Koriani kohti käyvän,
  Armahaiseni ajavan,
  Näätäreuhkasen näkyvän,
  Revonpuuhkan purhottavan.
  Eipä tuttu tullutkana,
  Kaunoseni kalkuttanna,
  Armahaiseni ajanna,
  Koriani kohti käynnä,
  Revonpuuhk' ei purhottanna,
  Näätälakkinen näkynnä;
  Tuo tulevi turkin nyplä,
  Kerinkanta keipottavi
  Tuohinen kypäri päässä,
  Petäjäinen paita päällä,
  Housut honkaiset jalassa,
  Puksut puiset lantehella.

  Enmä huoli huitukoille.

  En oo narri narratta'a,
  Höyhenlintu höyhettä'ä,
  Enkä houkka houkutella,
  Mielipuoli mielitellä,
  Heikko helmasta veteä.
  Onpa tässä neitosessa
  Paremmanki miehen verta,
  Killimmänki kinnastaja,
  Paremmalle paian saaja,
  Kenstimmälle ketreäjä,
  Kuulusammalle kutoja;
  Ei sinulle, tilkatuppi;
  Tilkatuppi, talkatasku,
  Kymmenpaikkainen kypäri,
  Satapaikka saapukkainen.

  Enmä huoli huitukoille,
  Huitukoille, haitukoille,
  Mie tahon tasaisen varren
  Tasaiselle varrelleni,
  Tahon muovon muhkiamman
  Muhkioille muovoilleni,
  Tahon kasvon kaunihimman
  Kaunihille kasvoilleni.

  Mitä sie kävelet surma.

  Mitä sie kävelet surma,
  Rannanraukuja ajelet,
  Kylän tyttöjä kyselet,
  Tinavöitä tieustelet?
  Suuru surtsi kormanossa,
  Hieta helmoissa helisi,
  Kunnottoman kukkarossa,
  Lantittoman lakkarissa.
  Mitä teit tämän kesosen,
  Kuta raaoit talven kaiken,
  Kun et tenkoa kerännyt,
  Saanut raukkoa rahoa,
  Täältä neittä naiaksesi,
  Tuottoaksesi tytärtä?
  Kesät kentällä makasit,
  Talvet taljavuotehella.
  Etsi nyt puusta puolisoa,
  Hae neittä haavikosta,
  Tyttöä petäiköstä,
  Männiköstä morsianta;
  Elä meiän neitosista,
  Talon kuulun kukkapäistä,
  Tästä suuresta suvusta,
  Laajasta lajiperästä.

  Elä pyyllä neittä pyyä.

  Elä pyyllä neittä pyyä,
  Oravalla morsianta,
  Eläkä vaskella valitse,
  Tinaisilla tieustele!
  Saat pyyllä pyhänpitäjän,
  Oravalla oikullisen,
  Vaskella valehtelijan,
  Tinaisilla tienkävijän.
  Kysy kullalla tytärtä,
  Hopialla morsianta,
  Sormuksilla suosittele,
  Silkkinauhoilla sitele;
  Kuulu kullalla kosivi,
  Hopialla huolittavi,
  Sormuksilla suosittavi,
  Silkkihuivilla sitovi.

  Kotien erotus.

  Mistä tunsit tuhma tulla,
  Oron kärsä tien osasit,
  Tähän kuuluhun kotihin,
  Kaunihisen kartanohon?
  Kun tulet tähän kotihin,
  Pistätet pihan sisälle,
  Pihall' on humalan pilpa,
  Rasvan kartu kartanolla.
  Kuinkas on sinun kotini,
  Sinun kurjan kartanosi
  Kun kävin pihatse kerran,
  Ajoin ikkunan alatse,
  Näin mä tuon näkijättäki,
  Tunsin Turjanki Lapitta,
  Räystähät revon riaksi,
  Aitat aiaskommetoksi,
  Selin seisovan isännän,
  Selin onnenki olevan:
  Tup' oli kuuella tuella,
  Seitsemällä seipähällä,
  Kaheksalla kankimella.
  Kun sisähän katsahime,
  Vehkat vinkui kiukoalla,
  Parkit orrella parisi,
  Pöyällä pököttileipä,
  Olkitamppu taikinassa.

  Toista tänne toivottihin.

  Mistä tunsit tuhma tulla,
  Epäkelpo tien osasit,
  Minun kuuluhun kotihin,
  Pystyhyn ison piha'an?
  Toista tänne toivottihin,
  Paremmaista palkottihin,
  Ei sinua, sian silmä,
  Sian silmä, koiran korva,
  Talvisen orihin otsa,
  Kevähisen lehmän leuka,
  Kesäisen karitsan kaula,
  Sykysyisen vuohen naama.
  Tulitko sikojen tietä,
  Politko porsasten poluista,
  Astuit lammasten latua,
  Vai kävit mäkeä myöten?
  Sivute sioilla tiensä,
  Pihan poikki porsahilla,
  Laon ta'ate lampahilla,
  Tie mäeltä männikköhön.

  Tie on tehty tuhman mennä.

  Mistä tiesit tervahiiri,
  Ojamykrä tien osasit,
  Luovon lohta ampumahan,
  Siikoa ihoamahan;
  Mistä tiesit, kusta tunsit,
  Kusta kuitenki älysit,
  Täällä neien kasvavaksi,
  Impyen yleneväksi?
  Kuulu isoni, kuulu emoni,
  Minä vielä kuulusampi,
  Kuulun kultana merelle,
  Hopiana maille muille.
  Enkä huoli huitukoista,
  Noista poika puitukoista,
  Kun ei tulle tuuhiammat,
  Koriammat kohti käyne,
  Näätäsaapukat näkyne,
  Reporinnat reilottane;
  Sivu menköhöt siatki,
  Poikki pellon porsahatki,
  Sivu on tehtu tie siolle,
  Pellon poikki porsahille,
  Tie ylätse, tie alatse,
  Kahenpuolen kartanosta;
  Tie on tehty tuhman tulla,
  Sekä tulla, jotta mennä,
  Ura käyä käypäläisen,
  Astua kylänkysyjän.
  Tytötkö sinunki saattoi,
  Neiet neuoi muille teille?
  Ne ne näppivät syäntä,
  Vievät mielen miesten päästä.

  Monisulhollinen.

  Mont' on sulhoa minulla,
  Yks' on Yrtti, toinen Tortti,
  Kolmas koito Paalikkainen,
  Neljäs Nerkko niemen päässä,
  Viies Winnyrin Tapani,
  Kuues kainu Karjalainen,
  Seitsemäs sepän Simana,
  Kaheksas on Kaitaparta,
  Yheksäsi Yrjä raukka,
  Kylän vanhin kymmenesi;
  Repo rukka reunimmainen,
  Päivän-poika päällimmäinen,
  Kirjavissa kintahissa,
  Kaunehissa kauhtanoissa,
  Vaipassa vanutetussa,
  Ostetuissa saappahissa.
  Kävi kerran, kun käviki,
  Istui illan vieressäni,
  Kyläkunnan kuulematta,
  Emoni havatsematta,
  Koko mies me'elle maikoi,
  Sylinistunta simalle,
  Kainalo kananmunille,
  Vierus voille, vehnäisille.

  Onpa tietty tietyssäni.

  Onpa tietty tietyssäni,
  Mesimarja mielessäni,
  Lempilintu liitossani,
  Sinisorsa suojassani,
  Jok' on mieltynyt minuhun,
  Minä mieltynyt hänehen;
  Hänell' on ihanat silmät,
  Minulla syän suloinen.
  Ei hän heittänyt minua,
  Eikä yksin jättänynnä;
  Omaksens' on ottanunna,
  Kullaksensa kutsununna,
  Kaunoksensa katsonunna,
  Valkiaksensa valinnut.
  Niin minä hänessä riipun,
  Sekä riipun, jotta kiikun,
  Niinkun lintu lehtipuussa,
  Kuusen oksalla orava.

  En heitä kullaistani.

  Pappi paljonki lupasi,
  Enemmän papin emäntä,
  Vuoen voita syöäkseni,
  Toisen tuoresta kaloa
  Lupasi hyvät hamoset,
  Ja parahat liinapaiat;
  Käski kullan heittämähän,
  Armahan unohtamahan,
  Etten kuulis kuuna päänä,
  Näkisi sinä ikänä.
  Mutt' en heitä kullaistani,
  Armahaistani unoha;
  Ennen heitän herkkuruoat,
  Paistit pappilan unohan,
  Heitän kaunoset hamehet,
  Ja parahat liinapaiat,
  Ennenkun heitän herttaseni,
  Armahastani eroun,
  Kesän kestyteltyäni,
  Talven taivuteltuani.

  Muien musta, minun hyvänen.

  Moniki pohatan poika
  Kovin on koiltahan kopia,
  Suvultansa sangen suuri;
  Sinä köyhä poika rukka
  Et oo koiltasi kopia,
  Suvultasi aivan suuri.
  Moni sun mustaksi sanovi,
  Tervaskannoksi tekevi,
  Pahaksi panettelevi,
  Tuhmemmaksi tunnustavi;
  Voit sa olla muien musta,
  Minun kaunis ja hyvänen,
  Minun mielestä metonen,
  Voisirunen silmästäni.

  Jos oot musta mun omani,
  Rauankarva rakkahani,
  Tuhma muien tunnustaissa,
  Tervaskanto katsellessa;
  Selin muihin seisotate,
  Selin muihin, päin minuhun,
  Ehkä mie piloinen piika
  Voisin paialla parata,
  Kauluksilla kaunistella,
  Sääret vikkelisukilla,
  Kaulan paiankauluksella,
  Käet kirjakintahilla,
  Sametilla hienot hiukset.

  Tuo on mies me'estä tehty.

  Tuo on mies mc'estä tehty,
  Sokerista sorvaeltu,
  Suu somasti laulamahan,
  Jalat taiten tanssimahan.
  Pese silmät, pää silitä,
  Harja'a hatun alukset,
  Niin tule minun kotihin,
  Ja kysy tätä tytärtä
  Emoltani ensistäänki:
  "Eukko työnnä tyttöäsi
  Minulle miehelle hyvälle,
  Sorialle sulhaselle,
  Mie oon mies me'estä tehty,
  Sokerista sorvaeltu."

  Kun oisi kahen valta.

  Kuti, kuti, kultaseni,
  Sinisukka sulhaseni,
  Punaposki puolisoni,
  Tääll' on nuori neitosesi.
  Käy'pä tuota katsomahan,
  Tule yöllä yksinäsi,
  Jottei jälki jäällä tunnu,
  Jalan isku iljangolla.
  Kunpa jälki jäälle jäisi,
  Jalan isku iljangolle,
  Tuosta äiti äkkäjäisi,
  Isoni imehen saisi,
  Veikkoni vihotteleisi,
  Oma sisko ouostuisi.
  Iso ottaisi ikäni,
  Emo pääni halkaiseisi,
  Veikko veren vuoattaisi,
  Sisko silmän kaiveleisi.

  Kuti, kuti, kultaseni,
  Tääll' on nuori neitosesi;
  Sopisipa suuta antaa,
  Kun oisi kahella valta.

  Katso'pas tätä tytärtä.

  Kuti, kuti, sulhaseni,
  Punaposki poikaseni!
  Katso'pa tätä tytärtä;.
  Tästä kasvavi kananen,
  Tästä joutsen jouahtavi,
  Sorenevi kunnon sorsa.

  Hanki sulho sukkulainen,
  Kankahalta karttu väärä,
  Vestele veräjän suussa,
  Kannon päässä kalkuttele,
  Tuo'pa tällä tyttärelle,
  Tälle sorsalle sovita.
  Vie sitte ve'elle neittä,
  Saata sotkulle tytärtä
  Lähti paikat paiastasi,
  Rätsinästäsi räpälet;
  Sitte tunnet nainehesi,
  Ja kosissa käynehesi.

  Konsa meillä kosijat käypi.

  Konsa meillä kosijat käypi,
  Milloin mieli vierahaiset,
  Konsa armahat ativot?
  Pääkähyri päätnitsänä,
  Hivus suora suovattana;
  Minun miilo kultaseni,
  Se tulee pyhänä päänä.

  Missä heitä vastatahan?
  Pirtissä kähyripäätä,
  Sintsissä siliäpäätä;
  Minun miilo kullaistani,
  Sitä vastataan pihalla.

  Mitä heille syötetähän?
  Leipeä kähyripäälle,
  Kukkoja siliäpäälle;
  Minun miilo kullalleni,
  Sille vehnäkolatsuja.

  Mitä heille juotetahan?
  Rieppua kähyripäälle,
  Vaassoa siliäpäälle;
  Minun miilo kullalleni,
  Sille juotetaan olutta.
  Minne heitä nukkumahan?
  Pirttihin kähyripäätä,
  Sintsihin siliäpäätä;
  Minun miilo kultaseni,
  Se aittahan vuiskatahan.

  Mitä heille vuoteheksi?
  Vaatetta kähyripäälle,
  Posteet siliäpäälle;
  Minun miilo kullalleni,
  Sille sulkkuiset perinät
  Minä itse ruskia,
  Minä itse valkia,
  Minä kaunis ja ihana,
  Miilo kullan viereen.

  En kehannut kieltää.

  Oli joulu joutumassa,
  Tahvanus tavottamassa,
  Panin tynnyrin olutta,
  Puolen toista puolikkoa;
  Toivoin kultani tulevan,
  Armahaiseni ajavan,
  Suu-verolle, muu-verolle,
  Juhlan suuren syönnökselle.
  Eipä kulta tullutkana,
  Armahaiseni ajanut;
  Tuli kuhjus kutsumatta,
  Vaivainen varottamatta,
  Osasi oluen juoa,
  Syöä juhlasyönnökseni
  Tainnut en olla antamatta,
  Enkä kielteä kehannut.

  Mitä laihan laulannasta,

  Lauloin ennen lassa ollen,
  Paljo mieletön pakisin,
  Ilman lintujen iloksi,
  Pääskyjen huvitteheksi;
  En nyt laula, enkä taia,
  En paljo pakaja'kana.
  Mitäpä laihan laulannasta,
  Ja kurjan kukunnastani
  Suu kuluvi kuppiloille,
  Kieli mässäksi menevi,
  Eik' oo kulta kuulemassa,
  Oma armas oppimassa;
  Vieras kulta kuuntelevi,
  Mies outo opitteleksen.
  Ei ole minulla täällä,
  Tällä rannalla rakasta,
  Tällä puolla puolisoa;
  Minun on kulta tuonnempana,
  Etähämpänä omani,
  Tuntemass' on tuulen teitä,
  Arvoamassa ahavan.
  Tuollapa minun omani,
  Tuolla puoll' on puolisoni,
  Tuolla aaltojen takana,
  Takana selän sinisen.

  Miks' ei soita suu soria.

  Miks' ei soita suu soria,
  Eikä kieli keikellehä?
  Siks' ei soita suu soria,
  Eikä kieli keikellehä,
  Kun on poissa kultaseni,
  Muilla mailla marjaseni,
  Valkia vaeltamassa,
  Armas maita astumassa;
  Huuhalla ei oo' huomenkoite,
  Peroksella pesty litsa.

  Tulisko huuhalle huomenkoite,
  Perokselle pesty litsa,
  Se ois kukan kupua myöten,
  Ja vaklon vatsoa myöten;
  Sitte suuni soitteleisi,
  Kieli keikellehteleisi
  Saisi suu sulosanoja,
  Kieli kelpo keiketystä.

  Ääni ei kuulu kullalleni.

  Enpä laula laitoissani,
  Enkä soita surkeissani,
  Kieroissani en kisoa,
  En ilotse inhuissani.
  Mitäpä tuosta, jos ma laulan,
  Tahi tuosta, jos ma soitan,
  Jos laulan jokahi lakson,
  Joka kummun kukkuelen,
  Soitan soien rannikoilla,
  Kujertelen kuusikoissa;
  Suotta suutani kulutan,
  Suotta säätelen sanoja
  Ääni ei kuulu kullalleni,
  Armahalleni kujerrus.
  On mua kuuset kuulemassa,
  Oppimassa hongan oksat;
  Kuuset kutsui kullaksensa,
  Lepät lemmeksi saneli,
  Suopetäjät sorsaksensa,
  Ahokoivut armahaksi.
  Enmä kuuselle kumarra,
  Petäjälle päätä käännä,
  En anna lepälle suuta,
  Kättä en koivulle kokota;
  Vaan kun kultani tulisi,
  Armahani asteleisi,
  Sille suun-anto sopisi,
  Päätä käänteä päteisi,
  Kättä lyöä kelpoaisi.
  Sill' on suu sulasta voista,
  Hunajasta huulta kaksi,
  Parta sulkusta suettu,
  Leuan-alus liessingistä;
  Sill' on päivä silmissänsä,
  Sillä kuuhut kulmaluilla,
  Tähet taivon hartehilla,
  Olkapäillänsä otavat.
  Se on armas astunnalta,
  Ylen jasnoinen jalalta;
  Maksaisin tuhat tulosta,
  Astunnasta aikasumman,
  Jalansiirroltä sinikön,
  Punaisen jalan polulta.

  Etäällä minun omani.

  Ei mun lauloa pitäisi,
  Ei ilota ensinkänä,
  Minun on kulta kulkemassa,
  Minun vello vieremässä,
  Minun armas astumassa,
  Valkia vaeltamassa.
  Etäällä minun omani,
  Maalla muulla marjaseni,
  Mies pieni kiherätukka,
  Matalainen saapasjalka,
  Kymmenen kylän ylitse,
  Sa'an taipaleen takana;

  Tuuli ei päivässä tulisi,
  Lintu ei lentäisi kahessa.
  Tuuli kyllinki tulevi,
  Linnut kanssa lentelevät,
  Mie en tunne tuulen mieltä,
  Tuulen mieltä, linnun kieltä;
  Vaan kun tuttuni tulisi,
  Ennennähtyni näkyisi,
  Tuntisin ma tuon tulosta,
  Arvoaisin astunnasta,
  Jalan nuoren nousennasta,
  Sukan mustan muikunnasta,
  Käymästä kepiän kengän,
  Helman hienon hiipsinnästä.
  Virstan vastahan menisin,
  Virstan kahen kaapsahtaisin,
  Aitoja alentamahan,
  Siltoja siventämähän,
  Veräjiä aukomahan,
  Porttiloita purkomahan.
  Sitte kättä käppäjäisin,
  Jos ois käärme kämmenpäässä;
  Suuta kanssa suikkoaisin,
  Jos ois suu suen veressä;
  Kiini kaulahan kapuisin,
  Jos ois kaima kauluksessa;
  Vielä vierehen viruisin,
  Jos ois vierus verta täynnä.

  Kun mun kultani tulisi.

  Kun mun kultani tulisi,
  Armahani asteleisi,
  Tuntisin ma tuon tulosta,
  Arvoaisin astunnasta,
  Jos ois vielä virstan päässä,
  Tahikka kahen takana.
  Utuna ulos menisin,
  Savuna pihalle saisin,
  Kipunoina kiiättäisin,
  Liekkinä lehauttaisin;
  Vierten vierehen menisin,
  Supostellen suun etehen.
  Tok mie kättä käpseäisin,
  Vaikk' ois käärme kämmenellä;
  Tok mie suuta suikkajaisin,
  Vaikk' ois surma suun eessä;
  Tok mie kaulahan kapuisin,
  Vaikk' ois kaima kaulaluilla;
  Tok mie vierehen viruisin,
  Vaikk' ois vierus verta täynnä.
  Vaanp' ei ole kullallani,
  Ei ole suu suen veressä,
  Käet käärmehen talissa,
  Kaula kalman tarttumissa;
  Suu on rasvasta sulasta,
  Huulet kun hunajameestä,
  Käet kultaiset, koriat,
  Kaula kun kanarvan varsi.

  Oisko linnun lentoneuot.

  Voi, kun loit minua luoja,
  Kun et luonut lentäväksi,
  Kotkana kohoavaksi,
  Lintusena liikkuvaksi!
  Oisko linnun lentoneuot,
  Kohottimet kotkalinnun,
  Saisin siivet hanhoselta,
  Kurelta kulettimensa;
  Sitte siiville rupeisin,
  Lenteleisin, liiteleisin
  Kulkisin ma kullan maalle,
  Asunnoille armahani.
  Lentäisin lepeämättä,
  Matkalla makoamatta,
  Ilman puussa istumatta,
  Lehvällä levähtämättä;
  Meret ei estäisi minua,
  Selät ei ne seisattaisi.
  En surisi iltaisesta,
  Enkä einetruo'istani,
  Murkinat' en muisteleisi,
  Viel' en viikonkaan perästä;
  Armas minun aamustaisi,
  Illastuttaisi ihana,
  Kasvo kaunis syötteleisi,
  Muoto murkinoitteleisi.

  Itkee kurja kullaistani.

  En itke isoni maita,
  Enkä maammoni majoja;
  Itken kurja kullaistani,
  Ja katala kaunoistani.
  Missäpä minun omani,
  Kussa lie nyt kultaiseni?
  En ole sitte silmin nähnyt,
  Kun laiva lahelta lähti,
  Joka kultani kuletti,
  Kauas kantoi kaunoseni.
  Ylitse selän sinisen,
  Poikki paljo pauhoavan;
  Johon ei kuulu kurjan kulkku,
  Eikä raiku raukan rinta,
  Vaikka huuan hoilottelen,
  Valittelen voivottelen.

  Tuo Jumala purje'tuulta,
  Eli ratki rasvatyyntä,
  Etteipä poloisen pojan
  Sormet soutaissa kuluisi,
  Sormet suotta souellessa,
  Käet vettä vellotessa.
  Sitte tänne tullessansa,
  Palatessansa kotihin,
  Suo Jumala suora ranta,
  Tyyni valkama valitse,
  Jotta suorin souteleisi,
  Matkan oikein osaisi.

  Tehkös liitto lintuseni.

  Kussa lie mun kultueni,
  Maalla millä marjueni
  Lie'kö maalla, vai merellä,
  Meren suurella selällä,
  Vaiko Ruotsin-rantasilla,
  Saksan salmilla syvillä,
  Juutin julmassa soassa,
  Kapinassa kauhiassa,
  Joss' on verta säärivarsi,
  Polvenkorkeus punaista.
  Voi ken saattaisi sanoman,
  Ja kuka kuletteleisi,
  Ennenkun muut murehen saapi,
  Akat huolen arvoavi?
  Tehkös liitto lintuseni,
  Salakauppa kaunoseni
  Liitto lyökäme välehen,
  Saakame salainen kauppa,
  Ilman muien tietämättä,
  Ja toisen tokatimatta:
  Mie piän pesästä huolen,
  Laitan ruoan lapsillesi,
  Sie lennä ajalla sillä,
  Saata sana sille maalle,
  Kussa kulta kuuntelevi,
  Kautokenkä katselevi.
  Ei se jaksa pieni lintu,
  Ei mennä meren ylitse
  Välehen vähä väsyvi,
  Pian heikko hengästyvi;
  Oisko tuuli mielellisnä,
  Ahavainen kielellisnä,
  Sepä voisi viestit vieä,
  Sepä saatella sanomat;
  Sanan veisi, toisen toisi,
  Kielen liian liikuttaisi,
  Kahen kaunihin välillä,
  Kahen kullan kuulemilla.

  Minun sulhoni soassa.

  Muien on sulhonsa kotona,
  Minun on sulhoni soassa,
  Kutratukka kulkemassa,
  Valkiipää vaeltamassa,
  Tuolla Turkinmaan perillä,
  Turkin raukoilla rajoilla.
  Ei siellä emo elätä,
  Ei sivele Suomen sisko,
  Suomen tyttö ei suuta anna;
  Siveli siliä miekka,
  Satatti sotasapeli,
  Tykki suuri suuta antoi.

  Voi toki tytär typerä,
  Kun on sulhoni soassa,
  Aino sulhoni soassa,
  Jota itkin, jota vuotin,
  Jota toivotin ikäni!
  Käkesi kotona naia,
  Häät piteä pääsiäisnä;
  Eipä nainunna kotona,
  Saanut häitä Suomen maalla,
  Sattui häät sotakeolla,
  Vihki vierahan tuvilla,
  Suuren herran suojuksessa,
  Pienen herran pirttisessä
  Pappina pakanan sana,
  Valta vieras vihkijänä,
  Suora miekka sormuksina,
  Morsiamena kiväri.

  Jouvu kultani kotihin.

  Käki kukkui, lintu lauloi,
  Vaan en kuule kullan ääntä;
  Minun on kulta kulkemassa,
  Kaunoni kävelemässä,
  Kaupoillahan Karjalassa,
  Elonsaannilla Savossa,
  Leiväntuonnilla Turussa,
  Pääverolla Wiipurissa.
  Tule kultani Turusta,
  Viere kulta Wiipurista,
  Astu armahin Savosta,
  Käy kotihin Karjalasta
  Jouvu huomena kotihin,
  Päät' jo tänäki päänä;
  Ellet kaunista kaota,
  Tällä maalla marjaistasi.

  Vaiva vuottaessa.

  Yks' on ystävä minulla,
  Tämän ilman kannen alla,
  Yksi armas ainokainen,
  Koko kolmessa kylässä,
  Seki kurja mustakulma,
  Poloinen pahannäköinen,
  Raukka rauankarvallinen;
  Muret on mustaksi vetänyt
  Huoli muita hoikemmaksi,
  Ikävä iättömäksi,
  Tauti talven maanneheksi.

  Muut ne mustaksi sanovat,
  Kekäleeksi kelläjävät,
  Minun on silmästä simana,
  Mesimarja mielestäni,
  Vaan on vaiva vuottaessa,
  Yksin ollessa ikävä;
  Harvoin yhtehen yhymmä,
  Harvoin näämmä toinen toista,
  Vesi on aaltoinen välillä,
  Torat äitin aaltoisemmat.

  Luonto luovun luoksi tuopi.

  Kun nyt tuttuni tulisi,
  Ennennähtyni näkyisi;
  Tokko suuta suikkajaisin,
  Levittäisin leukapieltä?

  Tule, tule tuttuseni,
  Näy ennennähtyseni,
  Tule turkka tuutuhuni,
  Viere armas viereheni,
  Tälle uuelle tilalle,
  Lakanaiselle lavalle!

  Kun et tulle, ellös tulko,
  Kun et vierre, ellös vierkö,
  Enpä kovan kutsu'kana,
  Huua'kana, huoli'kana;
  Kyllä luonto luoksi tuopi,
  Veri vierehen vetävi,
  Oma veri ottelevi,
  Lämpönen lähentelevi,
  Lakanainen laittelevi,
  Liinahursti liittelevi.
  Sitte tänne saatuasi,
  Tuutusehen tultuasi,
  Liki, liki, lintuseni,
  Kuti, kuti, kultaseni!

  Minun on kultani kulossa.

  Katsos muita miekkoisia,
  Ja onnen osallisia
  Muill' on kulta kuulusalla,
  Näkösällä näätärinta;
  Käyvät kultansa kujassa,
  Veräjillä veistelevät,
  Pilkkovat pihalla puita,
  Kalkehtivat kartanolla.
  Minun ei kuulu kullaistani,
  Eikä helkä hertaistani;
  Minun on kultani kulossa,
  Hopiani heinikossa
  Suuri kuusi kulman päällä,
  Pajupehko parran päällä.

  Armas arkussa ajavi.

  Muien turvaset tulevat,
  Armahaisensa ajavat,
  Tahi on turvansa tuvassa,
  Armahat katoksen alla;
  Minun ei turva tulle'kana,
  Armahani ei ajane.
  Eipä liiku linnuistani,
  Näy ei näätähattuistani,
  Kujosilla kulkevaksi,
  Aitoviertä astuvaksi;
  Kulta kulkevi kulossa,
  Armas arkussa ajavi,
  Turva minun on turpehessa,
  Armas kirkon aian alla,
  Turpehia tuntemassa,
  Aitoa armastamassa.

  Maassa marjani makaavi.

  Ikävät on illat pitkät,
  Apiat on aamuseni,
  Ikävät on yötki mulla,
  Ajat kaikki katkerimmat.
  Ei ikävä iltaistani,
  Ei apia aamuistani,
  Muret muita aikojani;
  Ihanaistani ikävä,
  Apiainen armaistani,
  Mure mustakulmaistani
  Ei mun kuulu kullaistani,
  Näy ei näätärintoani,
  Ei kuulu kujassa käyvän,
  Alla ikkunan ajavan,
  Pilkkovan pinolla puita,
  Koan eessä kolkehtivan;
  Maassa marjani makaavi,
  Mullassa muhaelevi,
  Alla hiekan herttaseni,
  Kulon alla kultaseni.

  Miks' on silmäni sipakat.

  Miks' on silmäni sipakat,
  Näkimeni näin häpäkät?
  Siit' on silmäni sipakat,
  Näkimeni näin häpäkät
  Äiä itkin kuollehia,
  Kaihosin katonehia.
  Ensin kuol' isoni vanha,
  Sitä itkin vuosikauen;
  Sitte kuol' emoni vanha,
  Sitä itkin kaksi vuotta;
  Sitte kuoli sulho nuori,
  Sit' itken iän kaiken,
  Ja kaiken elinajani.

  Ei ole kirkko kirkkahampi,
  Eikä pappila parempi,
  Kun otti minun omani,
  Ja anasti armahani;
  Someress' on suora sormi,
  Hiekassa heliä kieli,
  Mullassa muhia muoto,
  Kasvo kaunis kankahassa.
  Sielt' ei nouse nuori sulho,
  Eikä kaunonen kavaha;
  Kivet alla, paaet päällä,
  Kivet keskikylkilöillä.

  Pois on mennyt meistä toinen.

  Kaks' oli meitä kaunokaista,
  Tällä saarella kanoa,
  Ja joella joutsenutta,
  Yhen muotoiset molemmat.
  Käsikkähä me kävimmä,
  Sormikkaha me sovimma,
  Rinnan riihihuonehesen,
  Kilpoa kiven etehen.

  Kaks' oli meitä kaunokaista,
  Oli kun kanan pojaista;
  Pois on mennyt meistä toinen,
  Toinen suuresti surevi,
  Itkevi ikänsä kaiken,
  Ajan kaiken kaihoavi.

  Vielä toivoisin tulevan,
  Toki kerran kerkiävän,
  Kun ois ottanut evästä,
  Syönyt lähtöruokiahan,
  Mennynnä merien taaksi,
  Maille ouoille osannut
  Tulee mies merentakainen,
  Ei tule turpehen alainen.

  En voinut itkeä naurulta.

  Kuoli multa suuri sulho,
  Kaatui multa sulho kaunis;
  Oisin tuota itkenynnä,
  Oisin itkenyt ikäni,
  Tahi puolen polveani,
  Vaan en voinut vuottakana,
  Enpä voinut naurultani
  Iso käski ottamahan,
  Emo tahtoi tappamahan,
  Veikko poies potkimahan,
  Sisko silmät kaivamahen.

  Ei lehto leväten huoli.

  Mitä huolin piika nuori,
  Jos mun heitti poika nuori;
  Kyllä muoto muita tuopi,
  Kasvo kaunis kaupan saapi
  Luonto luovun luoksi tuopi,
  Veri vierehen vetävi;
  Tuopi toisen ja paremman,
  Antavi avullisemman.

  Hylästiinpä, heitettiinpä,
  Maa lehto lepeämähän,
  Hyvä halme hyötymähän,
  Hyvä maa makoamahan,
  Koivikko kohenemahan,
  Katajikko kasvamahan.
  Jos lie heitty ja hylästy,
  Hyläsköhöt, heittäköhöt;
  Ei lehto leväten huoli,
  Hyvä halme hyövytellen.
  Vuoen lehtonen lepäävi,
  Kun tulevi toinen vuosi,
  Kasvavi paremman kauran,
  Tomiamman touon tuopi,
  Vihannamman viljan saapi,
  Teräkkään elon tekevi;
  Eipä huoli heinäpieles
  Yli vuoen oltuansa,
  Ei pahene piikalapsi,
  Jos on vielä viipykähän,
  Kukkana ison ko'issa,
  Marjana emonsa mailla.

  Jo meillä ero tulevi.

  Kaks' oli meitä kaunokaista,
  Pienen piilovaaran päässä,
  Koriassa koivikossa,
  Heliässä heinikossa;
  Nyt meillä ero tulevi
  Kotihinsa kumpasenki.
  Kenpä kuitenki erotti
  Kaksi kaunista yhestä,
  Ken pani vihan välille,

  Kahen rakkahan välille!
  Ei kahta rakasta syäntä
  Erota Jumalakana.
  Elköhön sinä ikänä,
  Kuuna kullan valkiana;
  Tulko luojan tuomiolle,
  Herran kasvoja katselko,
  Ken lie luo'un estänynnä,
  Aivotun anastanunnai

  Orahall' oli omani,
  Taimella taki hyväni,
  Äsken putkelle rupesi,
  Heristihen hiemumahan,
  Tuli toinen, vei välehen,
  Pois anasti aivottuni.

  Minä musta, pikkarainen.

  Muut on suuret ja soriat,
  Mustakulmat ja koriat,
  Minä musta pikkarainen,
  Vääräkaula ja vähänen,
  Penkin alla peitettävä,
  Lavan alla laitettava.

  Ois voinut minun emoni
  Soriamman synnytellä,
  Liekutella liukkahamman,
  Tuuvitella turpiamman,
  Vaalitella valkiamman,
  Kaunihimman kasvatella;
  Kekäleistä mun keräsi,
  Sysilöistä synnytteli,
  Hyville hylittäväksi,
  Pahoillenki pantavaksi.

  Olkiset minun omani.

  Muien on kullat kuulumassa,
  Armahat ajelemassa,
  Rahalliset rannoillansa,
  Varakkahat valkamilla;
  Mull' on kurjat kuulumassa,
  Armottomat astumassa,
  Raukat mull' on rannoillani,
  Varattomat valkamilla.

  Omenaiset muill' omansa,
  Autuahat armahansa,
  Olkiset minun omani,
  Akanaiset armahani.

  Eipä tunneta tuvuksi.

  Noin sanoi minun emoni,
  Varotteli vanhempani,
  Tätä lasta liekuttaissa,
  Tuuvitellessaan tytärtä:
  "Nousisiko nuori lintu,
  Kasvaisi minun kanani,
  Kivenpuusta kieltämähän,
  Vakoista valitsemahan;
  Saisin piltin piiallani,
  Pojan poimuhelmallani."

  Jopa nousi nuori lintu,
  Ja kasvoi eroon kananen,
  Kivenpuusta kieltämähän,
  Vakoista valitsemahan.
  Olisin minä tupunen,
  Kun tuvuksi tunnettaisi;
  Olisin minä kananen,
  Kun kanaksi katsottaisi;
  Olisin ma pieni lintu,
  Kun oisin linnun liikkehillä;
  Olisin soria sorsa,
  Kun oisin sorsaksi sorittu.
  Vaan ei tunneta tuvuksi,
  Eikä katsota kanaksi,
  En ole lintu liikkehiltä,
  En sorsa soritsemalta;
  Eipä tunne tuhmat naijat,
  Äkki outoset älyä,
  Naivat rikkahan rumia,
  Vaan ei köyhän kaunosia.

  Köyhän lapsi työt tekevi.

  Voi nuo narrit nuoret miehet,
  Voi tuhmat pojan turakat,
  Kun ei keksi köyhän lasta,
  Uksilta ulisevilta,
  Veräjiltä viereviltä,
  Aioilta alenevilta!
  Köyhän lapsi työt tekevi,
  Kaikki rihmat ketreävi,
  Kaikki kankahat kutovi,
  Kaikki lapset liekuttavi.
  Työt' on rikkahan tytöllä
  Vartensa varustamasta,
  Muretta makoamasta,
  Toista ilman istunnasta.

  Jäämmä mansikat mäelle.

  Niin on meitä piikasia,
  Kun meressä sikasia,
  Niin on meitä piikasia,
  Kun mäellä mansikoita;
  Jäämmä mansikat mäelle,
  Mesimarjat muille maille,
  Kun on poissa poimijamme,
  Katehessa katsojamme.
  Pian kurjat kuivetumma,
  Marjat maahan lankeamma,
  Karisemma kaikki marjat,
  Varisemma vaapukkaiset.
  Ei kestä kesäinen lehti
  Syksyn ilmoissa isoissa,
  Kukat kaunihit, koriat,
  Taia ei talveksi ruveta.

  Tieä ei siika syöjeänsä.

  Eipä tieä yksikänä,
  Arvoa yheksänkänä,
  Tieä ei tie kävijätänsä,
  Heponen ajajatansa,
  Eikä siika syöjeänsä,
  Piika pieni viejeänsä,
  Nuori neito sulhoansa,
  Jos on kanssa kasvakohon,
  Yksissä ylentyköhön.
  Minun ei kanssa kasva'kana,
  Eikä yksissä ylene
  Meri on kanssa kasvamassa,
  Aaltoset ylenemässä,
  Veet vierellä viruvi,
  Lainehet lavalle käypi;
  Meren on aallot armahani,
  Rakkahani rannan hiekat,
  Veikkoni vesiapajat,
  Sisareni siikasalmet.

  Tietämätön kullastansa.

  En tieä minä piloinen,
  En tieä piloinen piika,
  Kuka korjan kirjoittavi
  Vasten vaivaista minua;
  Kussa kulta tulta poltti,
  Armas aikoa kulutti
  Polttiko turulla tulta,
  Alla vallin valkiaista,
  Vai on suurella salolla,
  Syänmaalla synkiällä;
  Kävikö käpymäkeä,
  Vaiko varvikkosaloa,
  Vai lienee meren selällä,
  Ulapalla aukialla,
  Selvällä meren selällä,
  Lakehilla lainehilla.

  Kaikissa katala yksin.

  Yksin vieno veet vetelen,
  Yksin kannan puut poloinen,
  Yksin jauhan, yksin laulan,
  Yksin leivon, yksin keitän;
  Kaikissa katala yksin,
  Toist' ei turvana ikänä
  Yksin liitäme levolle,
  Yksin nousen vuotehelta.
  Eipä keksi suuret sulhot,
  Ei ne keksi köyhän lasta
  Kesannolla kenkiväksi,
  Rannalla rakentavaksi
  Kenpä se köyheä käkisi,
  Lehmitöntä leyhkäsisi!

  Korpikotinen.

  En tuosta isoa kiitä,
  En kovin emoakana
  Teki korpehen kotinsa,
  Kankahalle kartanonsa;
  Ei ne tunne sulhot tulla,
  Eikä kulkea kosijat.
  Eipä tunne tuhmat sulhot,
  Äkki outoset osoa,
  Ilman tien teloittamatta,
  Ilman merkin heittämättä;
  Paljo kenkiä kuluvi,
  Minun kurjan käyessäni,
  Tienvieriä viittomassa,
  Rastia rakentamassa.

  Pahasti paimenoinnut.

  Menin piennä paimenehen,
  Lassa lammasten ajohon,
  Ison polven korkunaisna,
  Äitin värttinän pituisna.
  Jouvuin metsähän mäelle,
  Vaaran alle varvikkohon;
  Varas istui varvikossa,
  Mies vihainen virvikössä,
  Otti silkit silmiltäni,
  Kultalangat kulmiltani,
  Vasket rinnoilta varasti,
  Päältäni hyvät hopiat.
  Siit olen asti ilman ollut,
  Ajan kaiken kaihonnunna;
  Tulin tuhmaksi katala,
  Tytär muita tyhjemmäksi,
  Ettei naitu naintavuonna,
  Korjattu kosiavuonna.
  Muut ne naitihin paremmat,
  Koriammat korjattihin,
  Minä olen outo ottamatta,
  Korjoamatta katala,
  Minä tuhma tuntematta,
  Vieno viemättä vihille.

  On ikävä iltasilla.

  Isoni ilota käski,
  Äiti käski riemutella,
  Turun uuessa tuvassa,
  Kauppamiehen kammarissa:
  "Osta mettä, juo olutta,
  Ilahuta itsiäsi,
  Turun uuessa tuvassa,
  Kauppamiehen kammarissa!"
  Menin Turkuhun poloinen,
  Sain katala kaupunkihin,
  Ostin mettä, join olutta,
  Ilahutin itsiäni.
  Tulin aikahan Turussa
  Toisten tyttöjen keralla,
  Vaan oli illoilla ikävä,
  Paha maata pannessani,
  Vaiva vaipua levolle,
  Sekä haikia havata.

  Tuli kolmelta kosijat.

  Oikein emoni ennen
  Lauloi lapselle minulle,
  Sanoi saavani minunki
  Sulhon kaunon ja sorian,
  Mustakulmaisen, korian;
  Sanoi saavani varahin,
  Viientoista vuoen päästä.
  Kului vuotta viisitoista,
  Kului vuoet, vieri päivät,
  Kului kultainen ikäni,
  Vieri aika armahampi,
  Päivä kaunis karkaeli,
  Tuli kolmelta kosijat,
  Tuli kun emoni lauloi:
  Suru työnti sormuksia,
  Itku huivia isoja,
  Kolmas kuolema tulevi
  Kotihinsa korjoavi.

  Jo tulevi Tuonen Tuomas.

  Sanottihin soutaessa,
  Lassa ollen laulettihin,
  Sulhon saavani minunki,
  Sulhon suuren ja sorian;
  Senpä vaan olenki saanut,
  Saanut kun sanottihinki.
  Jo vainen iällä tällä
  Suuret sulhaset ajavat
  Jo tulevi Tuonen Tuomas,
  Matavi Manalan Matti,
  Joka naia nappoavi,
  Kotihinsa koppoavi,
  Ilman vöittä, vaattehitta,
  Ilman liinan aivinoitta,
  Apen paiankauluksitta,
  Ky'yn kirjokintahitta,
  Naon suikkelisukitta.
  Kyll' on kyitä Tuonelassa
  Aivinaisiksi anopin,
  Manalla matoja kyllin
  Apen paian kauluksiksi,
  Isot kimput käärmehiä
  Ky'yn kirjokintahiksi,
  Tuonen toukkia tukulta
  Naon suikkelisukiksi.

  Moni moitti muotoani.

  Mikä lie minusta nähty,
  Kuka kummanen katsottu,
  Kun ei suostu suuret sulhot,
  Sulhot suuret ja soriat!
  Moni moitti muotoani,
  Moni katsoi kasvojani,
  Moni varttani valitti,
  Hoki varren hoikeutta.
  On mulla mokoma muoto,
  Kun on muovon moittijoilla;
  Onpa kasvo kaunokainen,
  Kun on kasvon katsojilla;
  Viel' on varten valittu,
  Kun varren valitsijoilla
  Mute on mulle muovon tuonut,
  Itku kasvon kaunistanut,
  Huoli varteni valanut.
  Vielä tälle varrelleni,
  Kanssa näille kasvoilleni,
  Sekä muille muovoilleni,
  Suuret sulhoset tulevat,
  Miehet ankarat ajavat,
  Käyvät korkiat kosijat.

  Kun ei muita tulle'kana,
  Ei sopine suurempia,
  Ankarampia ajane,
  Niin tulevi Tuonen sulhot,
  Kulkevi Manan kosijat,
  Jotk' ei moiti muotoani,
  Eikä katso kasvojani,
  Ei ne varttani valitse.
  Sitte tuonne saahessani
  Tuonen sulhojen tuville,
  Appi ei paitoa anone,
  Vaattehuksia anoppi,
  Kyty ei kysy kintahia,
  Natolapsi nauhanpäitä.

  Toisin sattui toivomani.

  Toisin toivoin, toisin luulin,
  Ja toisin palo pakisin,
  Toisin mie käkesin kälkö,
  Toisin käv' käkeykseni,
  Toisin toivoni osasi,
  Ajatukseni alemma.
  Toivoin suotusen tulevan,
  Armahaisen astelevan,
  Ei tuo suotu tullutkana,
  Eikä armas astununna,
  Jok' oisi johonki vienyt,
  Minun kurjan korjannunna,
  Näiltä suurilta suruilta,
  Apioilta mielaloilta.
  Niinpä nyt iällä tällä,
  Tämän kymmenen kululla,
  Tok' ei muita tulle'kana,
  Ankarampia ajane,
  Kun ei tulle Tuonen sulhot,
  Marssine Manan kosijat,
  Tuonen hattu hartioilla,
  Tuonen lakki päälaella,
  Tuonen kintahat käessä,
  Tuonen kihlat kintahissa.

  Kun sitte menen Manalle,
  Tuonen poikien tuville,
  Hyv' on siellä ollakseni,
  Kaunis kasvaellakseni
  En ole tiellä kellenkänä,
  Enkä kunkana jaloissa,
  En sure sotakesiä,
  Vainovuosia varaja;
  Kyllä Tuoni voiton tuopi,
  Mana maansa suojelevi.

  Jospa se johi tulisi.

  Jospa se johi tulisi,
  Joka mun katalan naisi,
  Sekä kurjan korjoaisi,
  Näiltä ouoilta ovilta,
  Veräjiltä vierahilta;
  Vaikka saattaisi salolle,
  Kulettaisi korven päähän,
  Panisi pajuille maata,
  Lehille lepeämähän.
  Ei paha pajuilla maata,
  Eikä läyli lehtisillä,
  Läyli on toisen lämpimässä,
  Varu toisen vaipan alla,
  Tukela tuvassa toisen,
  Huoli toisen huonehessa.

  Voi jos mie tok miehen saisin.

  Voi jos mie tok miehen saisin,
  Miehen mieltäni mukahan,
  Saisin sulhosen sorian.
  Mustakulman ja korian.
  Jo olin viikon vuottanunna,
  Kauan koissa kasvateltu.
  Voi jos saisin nuoren sulhon,
  Sulhon nuoren ja verevän,
  Joka ilta pään pesisin,
  Joka aamu uuen paian,
  Uuen paian palttinaisen,
  Housut liinan aivinaiset,
  Säärille sukat säviät,
  Kirjakintahat kätehen.
  Sais tuo saappahat itseki,
  Lakin päähänsä lavian;
  Laittaisi lakin Turusta,
  Toisi turkin Torniosta,
  Verat saisi Viipurista:
  Kamplotit kahennäköiset.

  Voi kun mie mokoman saisin.

  Onpa tietty tietyssäni,
  Materikko mielessäni,
  Mies pieni, punainen poski,
  Valkia, kiherätukka,
  Puolahattu, saapasjalka,
  Verkavästi, silkkihuivi.
  Voi kun mie mokoman saisin;
  Joka päivä pään pesisin,
  Joka ilta saunan saisin,
  Ve'et, vastat laitteleisen,
  Veen virrasta vetäisin,
  Vastat varvikkometsästä,
  Puut kokoisin korpiloista,
  Vaikka väen virstan päästä.
  Voi kun mie mokoman saisin,
  Saisin sitte pienen poian,
  Käsi ketreä vetäisi,
  Jalka lasta liekuttaisi.

  Kun tulis sulho vierahaksi.

  Lintunen lehossa lauloi,
  Pyy lehossa pyypötteli.
  Mitä laulat pieni lintu,
  Pyy lehossa pyypöttelet?
  Kunpa tietäisit tulevan
  Sulhoseni vierahaksi,
  Sillat silkillä panisin,
  Sametilla suoramehet,
  Veralla vetelät paikat,
  Pahat paikat palttinalla.
  Tammesta tuvan tekisin,
  Tammiseinät seisottaisin,
  Tammilattiat latoisin,
  Tammipatsahat panisin,
  Luaslauan lumpehesta,
  Laen lahnan suomuksista.
  Pöyän kullasta kuvaisin,
  Penkin pienistä rahoista,
  Uunin uusista kivistä,
  Pankon saksan paasiloista.
  Oron siltahan sitoisin
  Sulkkuisilla ohjaksilla,
  Kullan kutsuisin tupahan,
  Istuttaisin pöyän päähän,
  Itse istuisin sylihin,
  Kanssa kaulahan kapuisin.

  Käynkö viikon villapäänä.

  Kuku kultainen käkönen,
  Hopiainen hoilattele,
  Rinta hieta helkyttele,
  Papurinta paukuttele,
  Saksan mansikka sanele,
  Viron puola poimettele:
  Käynkö viikon villapäänä,
  Kauan tukka tuurukkana,
  Hivuskassan kantajana,
  Liemingän levittäjänä,
  Sitojana silkkinauhan,
  Päärihman ripustajana
  Käynkö vuoen; käynkö kaksi,
  Käynkö vuotta viisi, kuusi,
  Vai kaiken kaheksan vuotta,
  Ympäri yheksän vuotta,
  Vai käyn kaikenki ikäni,
  Tahi ei täyttä tätä vuotta.

  Kuku, kuku kultarinta,
  Helskäse hopiarinta,
  Kuku kullat kulmilleni,
  Hopiaiset helmoilleni,
  Kuku kuusin kultavöitä,
  Seitsemin sinihamoja,
  Tälle tyynelle tytölle,
  Tälle kainulle kanalle
  Neittä nuorra naitavaksi,
  Vihantana vietäväksi,
  Punaposkelle pojalle,
  Sorialle sulhaselle.

  Kun saisin, mitä sanelen.

  Sillenpä minä menisin,
  Kull' ois kuusi kultavyötä,
  Viisi verkaista hametta;
  Kull' ois kuusi kammaria,
  Seitsemän salitupoa,
  Ja kaheksan kellaria
  Kellarit teloja täynnä,
  Telat täynnä tynnyriä,
  Tynnyrit olutta täynnä,
  Juoa jouten ollessani,
  Kielin kelpotellakseni.

  Kun saisin, mitä sanelen,
  Kun saisin salitupihin,
  Minä rouaksi rupeisin,
  Kauppamiehelle kanaksi,
  Pohatalle puolisoksi;
  Joisin kahvet kaiken päivän,
  Söisin suuhuni sokurit,
  Mesileivät mieltä myöten.

  Luo'pa luoja luotuhuni.

  Luo'pa luoja luotuhuni,
  Elä mielisuotuhuni;
  Luotu luoksensa vetävi,
  Mielisuotu survoavi.
  Tuo Jumala tuota miestä,
  Jonka sormukset sopisi,
  Jonka kihlat kelpoaisi;
  Joka naia nappajaisi,
  Kotihinsa koppajaisi;
  Jok' ei veisi viertämähän,
  Panisi palontekohon.

  Ellös tuhma tulko'kana,
  Kävynkanta käykö'känä;
  Kun ei tulle tuuhiammat,
  Koriammat kohti käyne,
  En minä sinä ikänä,
  Kuuna kullan valkiana,
  Nuku nurjuksen nutulle,
  Väsy värkin turjukselle,
  Painu paikkakukkarolle,
  Rajakengälle rakastu.

  Varjele vakainen luoja.

  Varjele vakainen luoja,
  Kaitse kaunonen Jumala,
  Tätä neittä joutumasta,
  Saamasta tätä tytärtä,
  Viinavillin vuotehelle,
  Hurstille humalahurjan,
  Olutjuojan olkiloille,
  Piippusankarin savuille!

  Varjele vakainen luoja,
  Kaitse kaunonen Jumala,
  Joutumasta juomarille,
  Saamasta kyläratille!
  Kävis tuo joka kapakan,
  Joka kannun kallistaisi,
  Ostaisi joka oluen,
  Joka viinan viillettäisi,
  Viinapantiksi panisi
  Vaimoltansa vaattehetki;
  Itse vaimonsa vetäisi,
  Puolisonsa puotteleisi,
  Kylmäisi kylävälille,
  Joka tielle juohattaisi,
  Heitteleisi heinäteille,
  Saloteille saatteleisi,
  Kirkkoteille kirvottaisi,
  Hääteille hävitteleisi.

  Varjele vakainen luoja,
  Kaitse kaunonen Jumala,
  Tuvilta tupakan juojan.
  Piippusankarin savuilta
  Savu silmät saastuttaisi,
  Mustuttais ihanan muovon.

  Tuo Jumala toinen miesi,
  Toinen miesi ja parempi,
  Jok' ei virsi viinan kanssa,
  Ei tuiski tupakan kanssa,
  Huiski ei humala päässä,
  Piippu suussa ei pitele;
  Jok' ei heitä heinäteille,
  Eikä saattele salolle,
  Jokiteille juohattele,
  Kylmätä kylävälille;
  Riko ei rintaristiäni,
  Katko kaulaketjujani,
  Korvakolttuja murota,
  Sorra kullan sormuksia.

  Ei naitu naintavuonua.

  Mikä lie minusta nähty,
  Kuka kumma keksittynä,
  Kun ei naitu naintavuonna,
  Otettu otantavuonna,
  Kirkivuonna kihlattuna,
  Viety viimeissä kesänä!
  Naitihin napimpiaki,
  Otettihin ouompia,
  Naitihin nasaneniä,
  Noronaamat suollettihin.
  Niin miks' ei minua naitu,
  Omenaista ei otettu,
  Suon kukaista, maan kukaista,
  Kaiken kartanon kukaista,
  Mesiheinän hempeyttä,
  Kaste'korren kauneutta,
  Ahokoivun armautta,
  Soreutta solkikoivun,
  Lehtokoivun lempeyttä,
  Norokoivun notkeutta,
  Nororaian raikkautta,
  Noropihlajan pituutta?

  Oisko herjat helmoillani,
  Päälläni pahat panoset,
  Sanat kehnot kengilläni,
  Sukillani suutelukset?
  Heitän herjat helmoiltani,
  Päältäni pahat panoset,
  Sanat kehnot kengiltäni,
  Sukiltani suutelukset;
  Ulos heitän herjät ryysyt,
  Arkivaattehet alennan,
  Riisun riihiryökälehet,
  Kaskivaattehet karistan.
  Otan vettä lähtehestä,
  Heiluvasta hettehestä,
  Jolla peiponen peseme,
  Kylän kukka kuuroame.
  Panen päälleni parasta,
  Kaunihinta kaulalleni,
  Kukkeinta kulmilleni,
  Hempeintä helmoilleni;
  Panen kullat kuultamahan,
  Hopiat helisemähän,
  Poskeni punottamahan,
  Näköpääni näyttämähän,
  Jotta kaikki katseleisi,
  Kirkkokunta kiitteleisi,
  Kyläkunta kummeksisi
  Itseki imehteleisin.

  Sitte tälle neitoselle
  Kilpoa kosijat käyvät,
  Kilvan kihlat kannetahan;
  Tulevi Turusta sulhot,
  Alta kaupungin ajavat,
  Alta linnan liivittävät.
  Neito vieähän Wirohon,
  Saksan maalle saatetahan;
  Kun tulen kotihin tuolta,
  Tulen kullassa kotihin,
  Hopiassa veikon luoksi,
  Silkissä sisaren luoksi.

  Akoill' on paha ajatus.

  Akoill' on paha ajatus,
  Tunto pitkätukkaisilla,
  Hivus pitkä, miel' lyhyinen,
  Etten mie sinä ikänä
  Nouse nuoren vuotehelta,
  Ylene vesan verevän;
  Saa en miestä mielehistä,
  Sulhaista sulosanaista.
  Vaan vielä tätä nykyä,
  Vielä tällä kymmenellä,
  Nousen nuoren vuotehelta,
  Ylenen vesan verevän,
  Saanki miehen mielehisen,
  Sulhasen sulosanaisen.
  Onpa tietty tieossani,
  Materikko mielessäni,
  Punaposki puolessani,
  Sinisukka suojassani
  Mies pieni, kiherätukka,
  Matalainen, saapasjalka.
  Kun käypi katua myöten,
  Sirkkasorkka sorkehtivi,
  Se käypi kepein kengin,
  Sukin valkein vaelsi,
  Kengin mustin muikotteli;
  Sääret sen syämen syöpi,
  Varsi vatsan halkasevi,
  Muu ruumis murehen tuopi.

  Täytyvi tätä tytärtä.

  Ei täyvy tätä tytärtä
  Pahoille rekipajuille,
  Likaiselle liistehille,
  Miehen kainun kainalohon;
  Vielä tälle tyttärelle,
  Tälle kaunolle kanalle,
  Tulevi Turusta sulhot,
  Kirjakorjat kiiättävät,
  Siitävät sinisatulat,
  Verkaviitat viillettävät.
  Sitte täytyvi tytärtä
  Rikkahille reen perähän,
  Kauppioille kainaloihin;
  Verassa vihille vievät,
  Paperissa pappilahan,
  Silkissä salitupihin,
  Säterissä sängyn päälle
  Sitte ei sänki säärtä pistä,
  Sirppi ei sormia sipase,
  Viikate vipase kättä,
  Korenta ei paina olkapäätä,
  Kivenpuu ei kättä lyötä.

  Viel' on mulla mielitietto.

  Minkä tiesivät minusta,
  Kunka kummasen näkivät,
  Kun ei nainehet minua
  Nuo soriat nuoret sulhot,
  Kun ei korjattu kesällä,
  Viimetalvena tahottu,
  Otettu omille maille,
  Kopattu kotikylähän.
  Ei tuo neito tuosta huoli,
  Piä ei pitkältä surua,
  Jos ei naitu naapurihin,
  Kopattu kotikylähän;
  Viel' on mulla mielitietto
  Elossa etempänäki
  Menen neiti muille maille,
  Omin jalkoini osoan,
  Turun poikien tutuksi,
  Porvarien puolisoksi.

  Ei tuo neito tuosta huoli.

  Mikä lie minusta nähty,
  Kuka kummanen katsottu,
  Kun ei naia naapurihin,
  Oteta omille maille;
  Liekö nähty liioin syövän,
  Liioin syövän, liioin juovan,
  Vai tietty vähä tekevän,
  Tahi ei nousevan varahin.

  Ei tuo neito tuosta huoli,
  Jos ei naia naapurihin;
  On maata metson matoa,
  Kuusia oravan olla
  Kyll' on maata muuallaki,
  Ilmoa etempänäki.
  Menen neito muille maille,
  Vierähän Wiron vesille,
  Olen orjana Wirossa,
  Palkkalaisna Pauluskoilla.
  Hyv' on siellä orjan olla,
  Armas piikasen eleä
  Ei suata survomahan,
  Ei tahota tappamahan,
  Ei oo huolta huhmarelle,
  Eikä kiirettä kivelle;
  Vesi siellä vehnät jauhoi,
  Koski kiikutti kivosen.

  Saan ma riunasen rahoa,
  Puolentoista polttinaista;
  Ostan ylpiät yliset,
  Aivan ankarat alaiset,
  Ostan uuet ummiskengät,
  Silkkiset sukan sitehet.
  Sitte kuulun kukkasena,
  Hopiaisena heläjän,
  Menen herran heinämaalle,
  Heinämaalle mansikaksi,
  Tahi kirkkohon kukaksi.
  Kaikki rahvas katsomahan,
  Ihmiset imehtimähän,
  Nuoret miehet mieltymähän,
  Sulhaset suatsemahan,
  Minun allin armautta,
  Ja korian kukkautta,
  Soreutta sorsalinnun;
  Siitä naivat Narvan herrat,
  Vievät Wiipurin isännät,
  Suurihin salitupihin,
  Kaunihisin kammarihin.

  Nouse lempi liehumahan.

  Kukapa täss' on Hiien koottu
  Kenpä Lemmon lentokeihäs,
  Joka lempeni lähetti,
  Pani kuulun kunniani,
  Tikan tiehen, tien ohe'en,
  Maan alle, maon pesähän,
  Tikan tietoliukkusehen,
  Kären käyntiloukkosehen!

  Vielä mä lempeni herätän,
  Nostan kuulun kunniani,
  Tikan tiestä, tien ohesta,
  Maan alta, maon pesästä,
  Tikan tietoliukkusesta,
  Kären käyntiloukkosesta;
  Nostan lempeni levosta,
  Kunnian kulonki alta.

  Nouse lempi liehumahan,
  Kunnia kukostamahan!
  Kule kuu, palate päivä,
  Pala nuorten miesten mieli!
  Syän syttyös tulehen,
  Povi polttohon kovahan,
  Vatsa valkian väkehen,
  Mieli melki heltehesen;
  Jott' ei oisi öissä maata,
  Eikä päivällä levätä!

  Paloi tuli, paloi taula,
  Pala nuorten miesten mieli!
  Paras mulle, ei pahinta,
  Paras pappien seasta,
  Killin kirkkorahvahasta,
  Sorein sotaväestä,
  Verevin vesien päältä!

  Paistaa päivä muuallaki.

  Mitä neiti tuosta huolin,
  Kuta kukkanen valitan,
  Jos ei naia naapurihin,
  Oteta omille maille!
  Paistavi Jumalan päivä
  Muuallenki maalimassa,
  Ei isosen ikkunalle,
  Ei veikon veräjän suulle.
  Menen neiti muille maille,
  Toukka toisille vesille,
  Savohon sananalainen,
  Vihattava Wiipurihin;
  Sitte naivat Narvan herrat,
  Vievät Wiipurin isännät,
  Liikuttavat linnan herrat,
  Keltyn saksat saattelevat.
  Kevyt on Keltyssä eleä,
  Kevyt syöä Keltyn leipä
  Kesäss' ei tehä kekoa,
  Talvess' ei tapeta riihtä;
  Leipä linnasta tulevi,
  Särvin kaikki kaupungista;
  Syömättä siat lihovat,
  Kaunis karja katsomatta.
  En tuolta kotihin tulle,
  Käy en näille kartanoille,
  Ennenkun verassa vierin,
  Sametissa saan kotihin,
  Oma poika ohjillani,
  Saamani satulan päällä.
  Kun ma tyttönä tulisin,
  Kassapäänä kalkettaisin,
  Viel' ois viiellä vihoa,
  Kuuellaki kulkun täysi,
  Kysymistä kymmenellä,
  Sa'alla sanelemista.

  Läkkän musta muille maille.

  Mustaksi mua sanovat,
  Tervaskannoksi tekevät,
  Pahaksi panettelevat,
  Kekäleeksi kelläjävät:
  Moni on mustempi sanoja,
  Pahempi panettelija
  On kyllin kekälehiä,
  Tiellä tervaskantojaki.

  Enkä tuosta neito huoli,
  Jos mun mustaksi sanovat;
  Läkkän musta muille maille,
  Rauankarva kaupunkihin,
  Siellä musta valkenevi,
  Rauankarva kaunistuvi
  Saksan saipua pesevi,
  Meren vaahti valkasevi.
  Tok se on veteä toisti
  Uuen linnan linnukkinen,
  Suomen suolainen silakka,
  Kaupungin kala makia.

  Pois tulee tytölle lähtö.

  Aina muut mukahisensa,
  Kuki kielikumppalinsa,
  Ottavat omilta mailta,
  Tuovat mailta tuttavilta;
  Minä vieno vertoani,
  Minä kainu kauppoani,
  En ota omilta mailta,
  Tuo en mailta tuttavilta.
  Pois tulee tytölle lähtö,
  Erohetki ennättävi,
  Tästä kylmästä kylästä
  Katalasta Karjalasta;
  Ero on viinat keitettynä,
  Ero pantuna oluet,
  Kohta korjat käännettynä,
  Päin ulos, perin tupahan,
  Lappein ison latohon,
  Kalten karjohuonehesen.

  Suotta soimat nostettihin.

  Suotta soimat nostettihin,
  Kiusan kielet kannettihin,
  Mun päälle hyvän tapani,
  Päälle kuulun kunniani.
  Jopa vaan tytöstä tästä
  Piiat tuumoa pitivät,
  Sekä piiat, jotta poiat,
  Miehet mieliä pahoja,
  Sekä siirtivät sisaret,
  Jotta langot laittelivat,
  Heimokunta herjaeli.
  Noin ne luuli luppakorvat,
  Ajatteli arpinaamat;
  Tämän piian pilkan saavan,
  Häpiähän häilähtävän
  Koiterehen kuolevani,
  Kaatuvan kalojen syöä.
  Vaan en kuole Koiterehen,
  En kaau kalojen syöä;
  Vielä nyt tätä nykyä,
  Vielä tällä kymmenellä,
  Lempipaitoihin paneme,
  Lyöme lykkyvaattehisin.
  Vielä tälle vienoselle,
  Vielä vienopäiväiselle,
  Kolkkavi kosijan kengät,
  Välkkävi vävyn kypärät;
  Pian Pielinen pesevi,
  Vesi kuulu kuuroavi,
  Vesi vallan valkasevi,
  Enon valkama valavi.

  Sepä vasta sen pahempi.

  Paha lienenki poloinen,
  Pahemmaksi pantanehe;
  Tuhma lienenki poloinen,
  Tuhmemmaksi turmellahan;
  Kehno lienenki poloinen,
  Kehnommaksi kellätähän.
  Eipä se paha olisi,
  Kun kylän paras panisi,
  Kylän kukka kuikuttaisi,
  Kylän sankari sanoisi.
  Sepä vasta sen pahempi,
  Sepä äsken äitelämpi,
  Kun panee kylän pahimmat,
  Kylän huonot huikuttavat,
  Kylän kehnot kelläjävät,'
  Kylän herjat herjoavat,
  Kylän rietat riioavat,
  Kylän ilkiät ilovat,
  Puhelevi ruumenpurnut,
  Tervakirnut tempoavat,
  Sylttysammiot sanovat,
  Kellokaulat kelläjävät.

  Ja mitä huolitta minusta,
  Kuta kannatta surua,
  Revon huulet Hermikistä,
  Pulloturvat Tuurikista,
  Pullosuut punakerästä?
  Senpä te minusta saatta,
  Min kirves kivestä saapi,
  Napakaira kalliosta,
  Järky jäästä iljenestä.
  Saatta sen sanottuanne,
  Minkä ilman oltuanne
  Syntiä syämen täyen,
  Vatsan täyen vaikeutta.

  En ole syötävä soria.

  Aina laulan laitettava,
  Aina pantava pajatan,
  Sanelen sananalainen,
  Vihattava vierettelen:
  Mitä te hyvät imeiset,
  Viikon kannatta vihoa,
  Päälle mun vähäväkisen,
  Lapsen pienen pikkaraisen?
  En ole syötävä soria,
  Enkä purtava punainen,
  Kaluttava kaunokainen;
  Taitava minä olisin,
  Otettava oivanlainen,
  Korjaeltava koria.

  Tulin kummaksi kylähän.

  Tulin kummaksi kylähän,
  Imeheksi ihmisihin,
  Ouoksi omille maille.
  Nauramoiksi naapurihin,
  Otettiin minusta outo,
  Varsin virhi viskattihin,
  Minun lapsen lauluistani,
  Pienen pilpatuksistani;
  Tuli soppehen sohina,
  Sekä nurkkihin puhina,
  Silmän isku ikkunoihin,
  Jalan polku porstuihin.
  Pantihin minä pahaksi,
  Tuhmemmaksi turmeltihin.
  Pankohotpa, min panevat,
  Sanokohot, min sanovat,
  Pian mie paha pakenen,
  Kohta outo kollahtanen;
  Kohta tästä kelkan käännän,
  Kelkan käännän, toisen väännän,
  Käännän silmät sinne pääin,
  Kusta kultani tulisi,
  Herttaseni herskuttaisi.
  Menen tuhma tuonnemmaksi,
  Kulen kumma muille maille;
  Ei taia minun täheni,
  Kauttani minun katalan,
  Mieli mierolta vähetä,
  Ajatus kylän akoilta,
  Nauru naapurin tuvilta,
  Leikki lemmon loumajoilta,
  Silmän isku ikkunoilta,
  Välkytys kyläväliltä.

  Liika minusta laitettihin.

  Liika minusta laitettihin,
  Sekä laava laskettihin,
  Moni virhi viskattihin,
  Saatihin moni sanoma.
  Ken minusta liian laittoi,
  Liian laittoi, laavan laski;
  Tulkoon laava lapsistansa,
  Sekä liika saamistansa,
  Pojistansa miehen polku,
  Tyttärestä läänilautta,
  Miniästä mieliharmi.
  Sanottiin minun poloisen
  Sata lasta saaneheni,
  Tuhat tuuvitelleheni;
  Saakohot itse sanojat,
  Saakohot saviset lapset,
  Sisiliskoiset sikiöt,
  Käärmehiset kätkyläiset,
  Korppilintujen kokoiset,
  Linnun mustan mustukkaiset.

  Suotta soimat nostettihin.

  Ei minusta olle'kana,
  Olle'kana, liene'känä.
  Viikoista vihanpitoa,
  Kaukaista ylenkatsetta.
  Jo on viikko vihattuna,
  Kauan ylenkatsottuna,
  Suotta soimat nostettuna,
  Kiusan kielet kannettuna,
  Päälle mun hyvän tapani,
  Päälle kuulun kunniani.

  Sanottihin, soimattihin,
  Sanottiin minun poloisen
  Silmin syöväni urohot,
  Käsin miehet kätkeväni;
  Surma syököhön urohot,
  Tauti miehet tappakohon,
  Kalma käsin kätkeköhön.
  Tulkohon Turusta rutto,
  Amputauti Aunuksesta,
  Veritauti Wiipurista;
  Ampuisi akat kylästä,
  Koukkuleuat kopristaisi!
  Ei minua muut sanoisi,
  Akat saatanat sanovat,
  Pakanat panettelevat,
  Varajavat poikiansa,
  Luulevat lutuksiansa,
  Minun pienen pettäväni,
  Katalan kaottavani;
  Piru heitä pettäköhön,
  Tuoni heitä toivokohon,
  Tytöt Kalman katselkohot,
  Maanitelkohot Manalan.

  Mitäpä suree sanoista.

  Jospahan poloinen lienen,
  Eli lienen tuhma tuiki,
  Pahemmaksi nuo panevi,
  Tuhmemmaksi turmelevat;
  Kylä on suuri suita täynnä,
  Silmiä sitäi enemmän,
  Korvia sitäi kovemman.
  Vaan mitä huolinki hotakka,
  Aika piika pelkeänki,
  Mitäpä suren sanoista,
  Kuta tottelen torista
  Mie olen tottunut torihin,
  Sattunut kylän sanoihin,
  Viipynyt kylän viho'in,
  Puuttunut puhetten alle.

  Kun kuulen sanottavaksi,
  Eli liioin pantavaksi,
  Silloin seison selvemmästi,
  Piän päätä pystymmästi,
  Olen kun oriheponen,
  Tahi sälkö säärtä lyöen;
  Kuulisin kiitettäväksi
  Kertakaan kehuttavaksi,
  Alempana pään pitäisin,
  Alas silmät siirteleisin.

  Sanat päälleni satavi.

  Usein minä poloinen,
  Usein tytär utuinen,
  Luskan luisessa tuvassa,
  Kiehun kielikattilassa.
  Usein minun poloisen,
  Usein utuisen lapsen,
  Sanat päälleni satavi,
  Puheet putoelevat.
  Sanottiin minun poloisen
  Juossehen joka kisassa,
  Maannehen joka majassa;
  Moni huoraksi hokotti,
  Moni vannoi varkahaksi
  Huorammat hokottajani,
  Varkahammat vannojani.
  Mitä mie vaivainen varastin,
  Kuta oisin kurja saanut:
  Pykäläss' oli piimäpytty,
  Merkissä isännän itra,
  Vakassa vaja'a leipä,
  Aitassa alottamaton.
  Leikkasin manatun leivän
  Manatusta kannikasta,
  Makasin unen manatun,
  Torkahin toran-alaisen
  Manatuilla vuotehilla,
  Kirotuilla pääaloilla
  Makia uni manattu,
  Tuo mielen toran-alainen.

  Vierin vierahan varalle.

  Olin mie ison koissa,
  Veikon kaunon kartanossa,
  Olin kun omena-marja,
  Tahi kun mansikka mäellä;
  Nyt on tullut turmiolle,
  Tammanna tavattomaksi.
  Vei ensin emoni surma,
  Sitte tauti taaton tappoi,
  Vesi veljeni hukutti;
  Jäin minä ve'en varahan,
  Tulin tuulen turvan alle.
  Ei paha ve'en varassa,
  Eikä tuulen turvan alla;
  Pah' on vierahan varassa,
  Tunnottaman turvan alla.
  Tulin mie tähän talohon,
  Tulin kun tulikipuna;
  Vierin vierahan varahan,
  Vierin kun vesipisara;
  Äkättihin äiä syövän,
  Tiettihin vähä tekevän,
  Varattiin varastavani,
  Ei varahin nousevani.
  Kyllä kuulin mieki kurja
  Lemmon linnun laulavaksi,
  Kuulin, kuinka kukko lauloi,
  Ilotsi isännän lintu;
  Vaan en voine vuolas nosta,
  Enkä haikia havata,
  Kullaki kukon sanalla,
  Linnun laajan laulannalla.
  Voi sinua kurja kukko,
  Haikia havukan ruoka,
  Kun sa niin varahin laulat,
  Allittelet aikaisehen
  Et sä silloin laajoin laula,
  Et alota aikaisehen,
  Kun sa vieähän viluhun,
  Paiskatahan pakkasehen.

  Monta muoriteltavata,

  Mont' on muoria minulla,
  Monta muoriteltavata;
  En tieä kuta kumarran,
  Kumarran vähä kutaki.
  Vainko heitän herjat kaikki,
  Pakenen pahoista poies,
  Vaikka metsähän menisin,
  Korpehen kotini saisin.
  Ennen kuusia kumarran,
  Kun kumarran kunnotonta,
  Ennen kierrän kieron koivun,
  Kun ma kierrän kelvotonta;
  Ennen palvelen pajua,
  Kun ma palvelen pahoa;
  Ennen leppeä lepytän,
  Kun lepytän lempolaista.

  Lempoko näistä lemmen saapi,
  Piru kunnian pitävi,
  Tästä lemmon leisiosta,
  Pirujen pesäsiasta!
  Hyppäsin hypyn jaloilla,
  Kävin kärpän kämmenellä,
  Siistiä tavottaessa,
  Kunniata pyytäessä;
  Saanut en kurja kunniata,
  Raukk' en lempiä tavannut,
  Vaikka vuoret vierettäisin,
  Kalliot kaha panisin.

  Kun ma voisin vielä vuoen.

  Tuskaksi minun tulevi,
  Pakoksi minun panevi,
  Tätä orjana oloa,
  Vierasta kiven vetoa
  Kivi kiskoi harteheni
  Paasi paitani repäsi.

  Kun ma voisin vielä vuoen,
  Kesteä tämän kesosen,
  Tämän syksyn syylätellä,
  Tämän talven tallustella,
  Akan ankaran apuna,
  Rautakämmenen kälynä!

  Jospa voisin vuoen olla,
  Tok' en toiseksi rupeisi,
  Paistiksi pahan emännän,
  Tulikulkun kumppaliksi;
  Kun minkä sanan sanovi,
  Tuli suusta suihkuavi,
  Kipunoivi alta kielen,
  Savuaa sanan jälestä.

  Jo ma voinen vuoen olla,
  Yhen kesteä kesosen,
  Yhen syksyn syylätellä,
  Yhen talven tallustella,
  Akan ankaran apuna,
  Rautakämmenen kälynä;
  Teräksestä tietän kengät,
  Paulat vaskesta panetan,
  Joilla seison seinävieret,
  Kuuntelen kujaperukset,
  Kunnes suuri suisteleksen,
  Ankara asetteleksen,
  Rautakämmen käänteleksen,
  Tulikulkku kuohteleksen.

  Emännäll' on kolme kieltä.

  Niin minäki pieni piika,
  Kun on muutki pienet piiat,
  Orjaksi olen osattu,
  Pantu palkan piikuutehen,
  Näille tuhmille tuville,
  Asunnoille arvoisille.
  Niin kiilui isännän silmät,
  Kun tuima tulikipuna,
  Niin liikkui emännän kieli,
  Kun on kuiva haavan lehti.
  Emännäll' on kolme kieltä
  Yksi puinen, toinen luinen,
  Kolmas on kivinen kieli;
  Puisella puhui tuvassa,
  Luisella lukon takana,
  Kivisellä kellarissa.
  Mit' ei kielellä kerinne,
  Kut' ei saattane sanoilla,
  Sen panevi seipähällä,
  Halkosilla haastelevi.

  Eipä se paha olisi,
  Ei ois puoliakaan pahoa,
  Kun on tuojan toruisi,
  Tahi saajani sanoisi,
  Iskisi imettäjäni,
  Löisi löylynkylvettäjä;
  Se vasta paha paneksen,
  Sepä tuskan tuottelevi,
  Kun on tuomaton toruvi,
  Saamaton pahoin sanovi,
  Iskevi imettämätön,
  Lyöpi löylynkylpemätön.

  Mahoit ennen luoja luoa.

  Voi kun loit minua luoja,
  Voi kun säätelit Jumala,
  Orjaksi osalliselle,
  Vangiksi varalliselle.
  Kun et sie minua luonut,
  Säätänyt tätä tytärtä,
  Vaimoksi varalliselle,
  Pohatalle puolisoksi,
  Joka kestin juoksijaksi,
  Joka ilta ilotsijaksi.

  Mahoit ennen luoja luoa,
  Luoa luotoja merehen,
  Salasaaria sanella,
  Karipäitä kasvatella,
  Ennenkun tätä tytärtä,
  Näille päiville pahoille,
  Portahille pyöriville,
  Varvuille vapiseville,
  Joka tuulen tuultavaksi,
  Satehen saeltavaksi!

  Lähen linnahan kauaksi.

  Ei minusta liene'känä
  Orjaksi omille maille,
  Lähen linnahan kanaksi,
  Maille muille marjaseksi.
  Ennen kannan maitokannun,
  Maitokuksinan kuletan,
  Sihen sillan korvasehen,
  Tahikka kaupungin kaulle;
  Ennenkun kannan kaskipölkyn,
  Nokipölkyn nostattelen,
  Sillä paikalla pahalla,
  Tuhmalla tulirovilla,
  Josta saita syöä saapi,
  Punakuoren purraksehen,
  Joka vei vähän väkeni,
  Vaahen otsasta valutti,
  Kaikki kiskoi kylkiluuni,
  Väänti hartiot hajalle.

  Ei ollut kaunis Karpan puoli.

  Olin Karpalla kanana,
  Herttasena herran poian;
  Kaunisko oli Karpan puoli,
  Heleväinen herran puoli?
  Ei ollut kaunis Karpan puoli,
  Ei helevä herran puoli;
  Se kaunis Kalinan niemi,
  Se soria Sorsan niemi,
  Suuren aallon survelija,
  Suuren vietran vierettäjä.

  Voi sie kumman Kuittijärvi,
  Voi sie lemmon liete'pohja,
  Minun kurjan kuolettaja,
  Minun suotta souattaja,
  Sormien sorruttaja,
  Verieni vierettäjä,
  Lihojeni liuvuttaja,
  Koko varren vaivuttaja.
  Saattaisiko suurisynty,
  Auttaisi ylinen armo,
  Tätä neittä Niemelästä,
  Kaunoista Kalinalasta,
  Immeksi ison kotihin,
  Tahi Karpalle kanaksi;
  Tok mie tuohukset vetäisin,
  Vahasauat saatteleisin,
  Parahiksi pappilahan,
  Kirikköhön kiiättäisin.

  Ei tytär jokehen jona.

  Soutaisin isoni purtta,
  Kun lehteä lennätellen,
  Souan vierasta venettä,
  Veän kun vesi-hakoa;
  Vesi vie vähän väkeni,
  Aalto armahan ikäni,
  Tuuli tukkani repivi,
  Muun muovon vihuri viepi.

  Tule tuuli, paista päivä,
  Laske lasta irrallehen;
  Ota minua orjuuesta,
  Päästä palkan piikuuesta,
  Vaikka vierisin vetehen,
  Kaatuisin kalajokehen,
  Sisareksi siikasille,
  Veikoksi ve'en kaloille
  Siiat silmäni pesisi,
  Hauit pääni harjoaisi.

  Vaan kun kuolen kuulu piika,
  Riutunen tytär ritunen;
  Kukapas sitte kullalleni,
  Kenpä kielilinnulleni,
  Puun saapi, halon hakevi,
  Ve'en rannalta vetävi?
  Ken pesi pyhäiset pyykit,
  Arkipaiat ompelevi,
  Nästykit näpertelevi,
  Viepi ne vesikivelle,
  Alle kartun kantelevi,
  Sotkuhun sovittelevi?

  Vierahan ylösajanta.

  Piennä heitti minun emoni
  Kylän vaimojen varahan,
  Kylän naisten kylvetellä,
  Kylän akkojen ajella.
  Kaikki tunnen mie katala,
  Kaikki oon kokenut kurja,
  Mieron mielen, mieron kielen,
  Mieron armot armahimmat,
  Kyläiset hyvinpiännät,
  Vierahan ylösajannan.

  Kun vieras ylös ajavi,
  Noin se silloin vieras virkki:
  "Nouse pois nokinen pölkky,
  Hava'a vesihakonen,
  Puhu tulta turve'korva,
  Lietso lemmon liekuttama!"
  Ei se niin oma emonen,
  Noin sanois oma emonen:

  "Nouse ylös noutamani,
  Kaapsahtele kantamani,
  Puhu tulta tuomaseni,
  Lietso liekuteltuseni;
  Kun et jaksa, niin lepeä,
  Ja lietso levättyäsi!"

  Kasvoin lassa armotonna.

  Eipä kasva kaikki lapset,
  Ei ylene yksikänä,
  Niinkun mie katala kasvoin,
  Yksipuolinen ylenin.
  Kasvoin lassa armotonna,
  Yksipuolisna ylenin;
  Kasvoin kun karankokuusi,
  Nousin kun noropetäjä,
  Niinkun putki puun nojassa,
  Saraheinä sammalsuolla,
  Kaste kaihassa tilassa,
  Vesi vaahterin vajossa.
  En kasvan't kananmunilla,
  Ylennyt sianlihoilla;
  Kasvoin kainalopaloilla,
  Täyvyin kaalin tähtehillä,
  Veräjillä vierahilla,
  Uksilla ulisevilla.

  Kunp' on eukkoni eläisi,
  Oisi vanhin valvehella,
  Ei se lapsi näin kävisi,
  Nukkavierulla nutulla,
  Karvavieru kauhtanalla,
  Paha raiska paita päällä;
  Maata verkani vetäisi,
  Siltoa sinihamonen.

  Tule ei päivä polvenaan.

  Elköhön hyvä Jumala
  Luoko lasta luonnotonta,
  Eikä aivan armotonta,
  Isotonta alle ilman,
  Emotonta ensinkänä,
  Niinkun loi minun Jumala
  Isottaman alle ilman,
  Emottoman ensimmäisen
  Loi kun lokkien sekahan,
  Karille meren kajavan.
  Päivä pääskyille tulevi,
  Varpusille valkenevi,
  Ilo ilman lintusille;
  Ei minulle milloinkana.
  Eipä se emottomalle,
  Tule päivä polvenahan,
  Eikä valkia valosta,
  Ei ilo sinä ikänä.

  Käyn mä kymmenen kyleä,
  Samoan saan taloa;
  Ei ole sitä sisarta,
  Vielä veljeä vähemmin,
  Jolle huoleni sanoisin,
  Ja haluni haasteleisin
  Sisaret on siellä täällä,
  Veikkoni Wenäehellä.

  Jos mä virkan vierahalle,
  Kyllinki kylän väelle,
  Vieras sen viieksi panevi,
  Kyläläinen kymmeneksi.
  Parempi sanon pajuille,
  Eli haastan halkosille,
  Kerron puille pääni päällä,
  Maahan alla jalkojeni;
  Lausun saunan lautasille,
  Itken saunassa saloa,
  Kyllin kylpihuonehessa,
  Ylisellä yksinäni
  Yliset ulasvesille,
  Saunan lauat lainehille.

  Pois itkin ihanat silmät.

  Miks' on silmäni sipalat,
  Näkimeni näin huterat
  Lie'kö lassa langeteltu,
  Ja piennä pahoin pielty?
  Ei oo lassa langeteltu,
  Ei piennä pahoin pielty.
  Siit' on silmäni sipalat,
  Näkimeni näin häperät;
  Kun ennen emoa itkin,
  Kantajata kaihoelin,
  Surin suurta syöttäjeä,
  Varuin suurta vanhempoa.

  Itkin vuoen, itkin toisen,
  Itkin kohta kolmannenki,
  Kolmannenki, neljännenki,
  Vielä itkin viiennenki;
  Pois itkin ihanat silmät,
  Kasvon kaunihin kaotin,
  Puottelin punaisen posken,
  Vereväisen vierettelin.
  En ole sitte silmin nähnyt,
  Kun on kirstu kiini pantu,
  Rautanauloilla napattu,
  Vasaroilla vahvistettu.

  Ei kuule emo minua.

  Kun olin lassa kuuskesoisna,
  Vielä viisivuotoisena,
  Olin nokka nuotilleni,
  Sekä vilkka virsilleni,
  Laulelin jokaisen lakson,
  Joka rannan rallattelin;
  Nyt en oo nokka nuotilleni,
  Enkä vilkka virsilleni,
  Ilman laulan laitoissani,
  Murehissani murajan.
  Laulan mie liki kotia,
  Liki vettä vierettelen,
  Liki laulan linnaistani,
  Liki salvanta sanelen,
  Ehkä kuulisi emoni,
  Panisi pa'an tulelle,
  Parasta pa'an sisälle;
  Tulisi kyselemähän,
  Ja saisi sanelemahan:
  "Mitä laulat lapsueni,
  Kuta lintuni likerrät?"
  Ei kuule emo minua,
  Jos mie silmillä siherrän,
  Tahi kulmilla kuherran,
  Päälaella laulattelen;
  Enkä huoli huutamahan,
  Ei se kuulu kumminkana,
  Ei kuulu emolle itku,
  Ei valitus vanhemmalle
  Huuto ei kuulu Tuonelahan,
  Valitus Manan majoille.

  Nokeusin nuotioilla.

  En minäki oisi ollut,
  Isän koissa ollessani,
  Mustin muita neitosia.
  Kalvakin kylän kanoja.
  Vaan ma mustuin mustikoilla,
  Painuin marjoilla pahoilla,
  Muutuin mustilla tulilla,
  Nokeuhuin nuotioilla,
  Keryin keittovalkioilla,
  Savustuin savumajoilla;
  Kun söin lassa mustikoita,
  Paljo marjoja pahoja,
  Nukuin nuotiotulilla,
  Makasin savumajoilla.

  : Oisinko pojaksi luotu.

  Kun oisin poikana poloinen,
  Kalki jousen kantajana;
  Ei ne pyyt pyhää pitäisi,
  Oravaiset oisi jouten.

  Oisinko pojaksi luotu,
  Ja kyhätty kyntäjäksi,
  Enmä näissä näin kävisi,
  Kylän vierahan varassa;
  Kyntäisin isoni maita,
  Ja vakoisin vanhempani;
  Ei vieras viheltelisi
  Pelloilla ison perillä;
  Ei itkis isoni pelto,
  Vainiot valitteleisi.
  Itkikö isoni pelto,
  Taaton vaimot valitti?

  Itkipä isoni pelto,
  Taaton vainio valitti.
  Kun kävin sivutse kerran,
  Astuin aitojen alatse,
  Kuulin itkevän isosti,
  Vahvasti valittelevan,
  Kylällistä kyntäjätä,
  Vierasta vakoaiata.
  Pellot itki, niityt itki,
  Kotinurmet nukkerehti,
  Näin hyveä niittäjätä
  Kaunista kaputtajata.

  Toisinpa kävi kätehen.

  Toisin tiesin, toisin toivoin,
  Toisin luulin ja käkesin,
  Toisinpa kävi kätehen;
  Tuli tyhjä toivotusta,
  Vale viikon vuotetusta,
  Tosi toivomattomasta.

  Mennä vuonna, näill' ajoilla,
  Kuka tiesi kuulun piian,
  Kenpä kenstin morsiamen,
  Sukivan suruista päätä,
  Huolellista harjoavan,
  Kaihollista kampoavan.

  Mennä vuonna, näill' ajoilla,
  Kuka tiesi, kenpä luuli,
  Tänä vuonna, täll' ajalla,
  Kynsivän kylän väliä,
  Mieron teitä mittelevän;
  Nämät notkot nousevaksi,
  Nämät maat matelevaksi,
  Nämät kursot kulkevaksi.

  Enpä uskonna olisi,
  Jos oisi sata sanonna,
  Viisi viiasta puhunna,
  Kuus' sanonna kuusikosta,
  Näille juonin joutuvani,
  Näille päivin päätyväni,
  Jotk' on päivät päälle päässyt,
  Juonet joutunna käsihin.

  Osan tähen ei otettu.

  Olisi tämä otettu,
  Neito kaunonen katsottu,
  Tämä muoto muuanne'ki,
  Tämä kasvo kaikin paikoin;
  Osan tähen ei otettu,
  Tavan tähen ei tahottu.
  Ken oisi köyhän ottanunna,
  Katsonna minun katalan,
  Minun kurjan korjannunna;
  Oisi tuo poloinen poika
  Saanut vihkurin vihoa,
  Paljo päiviä pahoja,
  Sylin syäntähän piellä,
  Käsivarsin vatsoahan
  Saanut panna paiatuutta,
  Sukatuutta surkutella,
  Hoiotella housutuutta,
  Panna paitansa pahuutta.

  Miksi olen laiha.

  Aina laulan laiha piika,
  Tielle heitetty heläjän,
  Sanelen sanan-alainen,
  Kaitaposki kaikottelen,
  Kun ei muut lihavat laula,
  Pulskiammat ei puhele,
  Verevämmät vierettele,
  Kaunihimmat kaikottele.

  Laulan, laulan laihalanta,
  Kuivalanta kuikuttelen,
  Laulan laihoilta lihoilta,
  Kupehilta kuuttomilta.

  Miks' olen lihoilta laiha,
  Kupehilta ilman kuutta?
  Siks' olen lihoilta laiha,
  Kupehilta ilman kuutta,
  Kun on lassa langeteltu,
  Piennä kolhittu kovasti.

  Voi velonen veitoseni,
  Kaunis kasvinkumppalini,
  Kuin sa kuitenki vetelit,
  Ja pitelit pienosena,
  Huppusena huiskuttelit,
  Kantelit kapalolassa!

  Ikävä omia maita.

  Laulan, laulan laiha piika,
  Vieritän veretön lapsi;
  Laulan rannan laiturilla,
  Vieritän vesikivellä,
  Johon kaikki aallot käypi,
  Veen tyrskyt tyyräjävi,
  Minun raukan laulellessa,
  Kurjan kuikerrellessani.

  Minä laulan laiturilla,
  Vieritän vesien luona,
  Jotta kuuluisi kujerrus,
  Ääneni yli vesien;
  Kuuluisi kotikylähän,
  Oman puolen poikasille
  Ikävä minun tulevi,
  Ikävä omia maita,
  Oman puolen poikasia,
  Oman Suomen sulhasia.

  Surujani mie sukitan.

  Katsos muita miekkosia,
  Ja onnen osallisia,
  Sukittavat suotujansa,
  Luotujansa paiottavat;
  En minä sinä ikänä,
  En poloinen polvenani,
  Sukittele suotuani,
  Luotuani paiottele
  Surujani mie sukitan,
  Paiotan pahoa mieltä,
  Mielen kaiken kääntehiä,
  Liikkehiä liian mielen.

  Kunpa kuolisin poloinen,
  Katalainen katkiaisin,
  Sukat Surmalle tekisin,
  Paiat Kalman poikasille
  Sukat suurista suruista,
  Paiat päivistä pahoista,
  Housut huolen kankahasta,
  Iholiivit itkuloista.

  Kunpa kurja kuolisinki.

  En minä sinä ikänä,
  Kuuna kullan valkiana.
  Näkijälle kättä näytä;
  Näkijä valehtelevi
  Syöäksehen, saahaksehen,
  Kylläisnä eleäksehen.

  Noin sanoi Savon näkijät,
  Noin pakisi Pohjan noiat
  Minun kurjan kuolevaksi,
  Kalkisen katoavaksi,
  Nuorena nukahtavaksi,
  Kasvavana kaatuvaksi
  Minä hoikka huolemahan,
  Ja musta murehtimahan.
  Mieleni meni pahaksi,
  Syämeni surulliseksi,
  Enkä kuollut kuitenkana,
  Tainnut en kalkinen kaota.

  Kunpa kurja kuolisinki,
  Katkiaisinki katala,
  Äsken tuosta toissa vuonna,
  Kohta kolmanna kesänä,
  Maassa heinänä helyisin,
  Kukkana kukosteleisin
  Paremmat kukalla päivät,
  Helevämmät heinäsellä,
  Kun on kurjalla minulla,
  Kovin koitopäiväisellä.

  Löyän armon aaltoloissa.

  Läksin piennä paimenehen,
  Lassa lammasten ajohon,
  Istuin maalle marjaiselle,
  Nukuin nurmikkokeolle;
  Tuli vieras viiviköltä,
  Koiransuoli koivukolta,
  Jok' otti minun omani,
  Piti piikakunniani.

  Menin itkien kotihin,
  Itkien ison pihoille;
  Iso torui ikkunalta,
  Emo aittansa ovelta,
  Veikkoni veräjän suulta,
  Sisko sillan korvaselta
  Ollut ei turvoa tuvassa,
  Armoa katosten alla.

  Niin jo kohta koito raukka,
  Näillä päivillä pahoilla,
  Löyän turvan tuulen alla,
  Armon aaltojen seassa
  Mennä mieleni tekevi
  Alle aaltojen syvien,
  Sisareksi siikasille,
  Veikoksi ve'en kaloille.

  Ellös sie emoni sitte
  Panko vettä taikinahan,
  Laajalta lahen perältä,
  Ilman karvan katsomatta;
  Ves' on täynnä tukkiani,
  Rannat kaikki kasvojani,
  Minun tuiman tukkiani,
  Minun haitran hapsiani.

  Tuli hurtta huovin maalta.

  Niin minäi pieni piika,
  Kun on muutki suuremmaiset,
  Kannoin vartta vartalolla,
  Nostatin noripereä;
  Tuli hurtta huovin maalta,
  Sammakko Savon rajalta,
  Miesi kurja Kuopiosta,
  Sotaheitto Helsingistä,
  Joka joi minun vereni,
  Piti piikakunniani,
  Vetytti verevän kasvon,
  Huollutti punaisen posken,
  Vaivutti ihanan varren,
  Notkutti noriperäni.
  Ei tiennyt emoni rukka,
  Iso ei se ensinkänä
  Iso piikana pitävi,
  Emo lassa lallittavi,
  Mie vaan näissä naapottelin.
  Kyllä tiesi kurja miesi,
  Tunsi hurtta huovilainen,
  Alla aian maannehensa,
  Nurmet nutturoinnehensa,
  Lepiköt levännehensä.

  Ei tieä emo tytärtä.

  Ei tieä emoni rukka,
  Ei tieä emo tytärtä,
  Miss' on piika pillattuna,
  Emon tuoma turmeltuna:
  Tuolla piika pillattihin,
  Emon tuoma turmeltihin,
  Laitasaaren laitehella,
  Lehtovaaran liepehellä.
  Kun kerran kävin jälestä
  Sillä paikalla samalla,
  Jopa saariki saneli,
  Saaren rannat raukotteli,
  Itkivät ihanat nurmet
  Ahot armahat valitti,
  Nuoret heinät hellitteli,
  Kuikutti kukat kanervan,
  Tuota piian pillamusta,
  Emon tuoman turmellusta.
  Eipä noussut nuori heinä,
  Kasvanut kanervan kukka,
  Ei noussut sinä ikänä
  Sillä tuhmalla sialla,
  Kuss' on piika pillattihin,
  Emon tuoma turmeltihin.

  Mieli muien ja minunki.

  Miten on mieli nuorten neitten,
  Mieli muien miekkosien?
  Niin on mieli nuorten neitten,
  Mieli muien miekkosien,
  On kun vellova vetonen,
  Eli aalto altahassa.
  Miten on mieleni minunki,
  Mieleni minun poloisen?
  On kun hanki harjun alla,
  Vesi kaivossa syvässä.

  Niin on mieleni poloisen,
  Mieleni minun poloisen,
  Kun on myötävän hevosen,
  Tahi tamman kaupittavan,
  Tahi ostetun orihin,
  Tahi miehen tappanehen,
  Miestä kaksi kaatanehen,
  Urosta upottanehen.

  Alene Jumalan aika.

  Hoi isoni, hoi emoni,
  Joko nyt kesä tulevi,
  Kun mun kenkäni kuluvi,
  Hameheni harvenevi
  Kun tuo peipo puipertavi,
  Rastas rannalla panevi?
  Tule jo kesäki kerran,
  Talvi siirräte sivutse,
  Kule päivä, viere viikko,
  Alene Jumalan aika;
  Mene aika mielaloissa,
  Hoilattele huolissaki.
  Kuku jo ilokäkeni,
  Laula lempilintuseni,
  Alemmaksi aikojani,
  Lyhemmäksi päiviäni.
  Päästä päiviä lyhennä,
  Sekä keskeltä kevennä,
  Katkase kahenki puolen,
  Päästä lasta päivän päähän,
  Näissä suurissa suruissa,
  Apioissa mielaloissa.

  Viikon vuottelin käkeä.

  Kun oisin paimenna paloinen,
  Eli paimenen tytärnä,
  Niin toisin huhuelisin,
  Sekä toisin leilottaisin;
  Kuuluisi kulosta ääni,
  Heläjäntä heinikosta;
  Kukkuisi käetki puissa,
  Pienet linnut laulelisi.
  Viikon vuottelin käkeä,
  Kauan katsoin kaunoistani:
  Kuulisin käen kukunnan,
  Ehkä syämeni sulaisi.

  Viikon vuotin, kauan katsoin,
  Jo tuli kevätki kerran;
  Kuulin mie käen kukunnan,
  Linnun laulavan lehossa,
  Vaan ei syämeni sulanut,
  Eikä mennyt raskas mieli.
  Kuta kuuntelin enemmän,
  Sitä mieli raskahampi;
  Mieleni meni pahaksi,
  Syän syttä mustemmaksi.

  Kolminaiset huolet.

  Ei ole huolet yksinäiset,
  Eikä huolet kaksinaiset,
  Vaan on huolet kolminaiset,
  Murehet monennäköiset.
  Yks' on huoli pääni päällä,
  Toinen alla jalkojeni!
  Kolmas on kohalla kesken,
  Sykertäk syänalassa.

  Jok' on huoli pääni päällä,
  Sen panisin palmikolle,
  Nuorasilla kiinittäisin,
  Silkkinauhoilla sitoisin.

  Jok' on alla jalkojeni,
  Sen käärisin kenkihini,
  Kengänpauloilla panisin,
  Sukillani suullittaisin.

  Vaan jok' on kohalla kesken,
  Jos sen vyöllä vyötteleisin,
  Ei vyöhyt pitäisi'känä,
  Vyö kaheksi katkiaisi.
  Sepä huoli keskimäinen
  Se syäntä maitelevi,
  Viepi vienosen manalle,
  Iän nuoren tuonelahan.

  Paha panna'ki olisi
  Hiekkahan heliä silmä,
  Multihin muhia muoto,
  Kasvo kaunis kankahasen,
  Tuonen toukkien torua,
  Manalan matojen syöä.

  Maassa mieleni matavi.

  Niin ne muutamat sanovat,
  Moniahat arvelevat:
  "Iloissahan tuo elävi,
  Riemuissahan riehkahuvi."
  Minä hoikka huolissani,
  Ikävissäni ilotsen.

  Usein minun utuisen,
  Usein utuisen lapsen,
  Maassa mieleni matavi,
  Alla jalkani asuvi,
  Alla penkin piehtaroivi,
  Nurkissa nuhaelevi.

  Usein minun utuisen,
  Usein utuisen lapsen,
  Mieli kulkevi kulossa,
  Vesakoissa viehkuroivi,
  Miel' ei tervoa parempi,
  Syän ei syttä valkiampi.

  Usein minä utuinen,
  Usein utuinen lapsi,
  Itketän ihanat silmät,
  Kastuttelen kaian kasvon,
  Vetytän verevän posken,
  Hoikan varteni valelen;
  Kylä tiesi kylpenehen,
  Veli vettä kantanehen
  Minä kylvin kyyneleillä,
  Hautelin haluvesillä.

  Kannan mustoa muretta.

  Hoi velinen veitoseni,
  Kaunis kasvinkumppalini,
  Kuule'pas, kuin sanelen,
  Kielen kurjan kuikuttelen:
  Mikä lienehe minulle,
  Kuka kurjan kannetulle,
  Iskennä tämän ikävän,
  Tämän huolen hoivannunna,
  Tämän kaihon kantanunna,
  Murehen mukaellunna!

  Ei ne muut muretta tunne,
  Kanna kaihoista syäntä,
  Niinkun mie katala kanto
  Kannan mustoa muretta,
  Syäntä syennäöistä,
  Huolta hiilenkarvallista.

  Usein minun poloisen,
  Usein polon-alaisen,
  Suru päätäni sukivi,
  Huoli päätä harjoavi,
  Kaiho päätä kampoavi
  Ei ison suka suloinen,
  Ei emon haluinen harja,
  Veikon kampa kaunokainen;
  Ei sui suruista päätä,
  Huolellista harjaele,
  Kaihollista kampaele.

  Toinen ei tunne toisen huolta.

  Eipä tieä toinen toista,
  Tunne ei toinen toisen huolta;
  Eipä tieä yksikänä,
  Arvoa yheksänkänä,
  Tämän pääskyn päänsisusta,
  Tämän allin mielaloa,
  Mitä mielessä makaavi,
  Aivossa asuelevi.

  Kylä kyllinki sanovi,
  Naapuri naputtelevi,
  Elävän minun ilossa,
  Riemussa remuelevan
  Ikävät minun iloni,
  Riemut ratki raskahia.
  Usein minun utuisen,
  Usein utuisen lapsen,
  Itku silmäni sitovi,
  Huoli pääni harjoavi,
  Kaiho pääni palmikoivi
  Ei ison sininen silkki,
  Ei emori käet kätyiset,
  Veranlisti veikon tuoma.
  Usein minun utuisen,
  Usein utuisen lapsen,
  Mieli tervoa tekevi,
  Syän syttä keittelevi;
  Itku on iltalaulunani,
  Aamuvirtenä valitus.
  Usein minun utuisen,
  Usein utuisen lapsen,
  Huoli hurstille tulevi,
  Varu vaattehuisilleni,
  Mure muille vuotehille.
  Uni ei tule usein
  Minun hoikan hurstilleni,
  Varullisen vaipan alle;
  Eipä se uni lähene
  Huolellisen huonehesen,
  Kaihollisen kartanohon,
  Murehellisen majahan.

  Kyllä huoli virttä tuopi.

  Kun olin ennen nuorempana,
  Kasvavaisena kanana;
  Tuli eukko tuonnempata,
  Laulaja Lapin periltä,
  Joka virsiä veteli,
  Monet laulut laulatteli.

  Annoin rätsinän akalle,
  Hyvän paian palkastansa,
  Siirrytin sinikeräset,
  Puottelin punaiset langat,
  Hyvän laulun laulannasta,
  Paremman pajattamasta,
  Virret kielin kertomasta,
  Suin sanat sovittamasta.

  Kuules eukko, kuin nyt laulan,
  Kuules akka, kuin sanelen:
  Tuo nyt jälle rätsinäni,
  Palahuta paitavaate,
  Työnnä pois punaiset langat,
  Siirrytä sinikeräset
  On jo virttä neuomatta,
  Saamatta sanoja kyllin;
  Kyllä huoli virttä tuopi,
  Mure virttä muistuttavi,
  Kaiho kantavi sanoja,
  Mielalani arveloita.

  Erotus jauhinkivillä.

  Annettihin aikoinani
  Juoa juossehen hevosen,
  Appoa ajetun ruunan,
  Syöä neien jauhanehen.
  Jauhoin mie ison kiveä,
  Kun lehtiä lennätellen;
  Väännän vierasta kiveä,
  Kun on vuorta vieretellen.

  Mitäpä kilkkaset kivonen,
  Mitä vuori voivottelet,
  Alla ainoan käteni,
  Alla pienen peukaloni
  Jalompaako jauhajata,
  Killimpätä kiskojata?

  Et sä kilkkase kivonen,
  Etkä vuori voivottele,
  Kun tämä kana katovi,
  Pieni lintu liikahtavi
  Kun ma kuolen kuulu piika,
  Riutunen tytär ritunen.

  Kivi on suuri, orja pieni.

  Mitä sie kivi kitajat,
  Mitä vuori väikerrehät,
  Minun huonon horjuttaissa,
  Vienon vieritellessäni?

  "Sitäpä kivi kitajan,
  Sitä vuori väikerrehän:
  Kivi on suuri, orja pieni,
  Jauhaja vähäväkinen."

  Elä sie kivi kitaja,
  Elä vuori väikerrehä.
  Minun vienon vierittäissä,
  Huonon horjutellessani;
  Kuitenki kivi sinulle
  Vara uusi vahvenevi.
  Kohta kuolen kurja lapsi,
  Katoan tytär katala,
  Saat sa jauhajan jalomman,
  Verevämmän vierettäjän.

  Ellös vuori voivotelko.

  Jauhaos sinä kivonen,
  Hyvä paasi pauhaellos,
  Somerinen souatellos.
  Minun jauhinvuorollani,
  Ilman sormen soutamatta,
  Käen puuta kääntämättä,
  Käsivarren vääntämättä,
  Peukalon pitelemättä!

  Mitä kilkkoat kivonen,
  Mitä vuori voivottelet,
  Minun riskin rinnan alla,
  Alla kaunihin käteni?
  Sitäkö kilkkoat kivonen,
  Sitä vuori voivottelet,
  Vienoista vetäjätäsi,
  Jalotonta jauhajata?

  Ellös kilkkao kivonen,
  Ellös vuori voivotelko;
  Ei tuoa kivelle tälle,
  Ei tuoa Turustakana,
  Saaha ei Saksasta tytärtä,
  Ve'etä Venäeheltä,
  Oteta omalta maalta,
  Tieltä kirkko kihlaella,
  Jalompata jauhajata,
  Killimpätä kiskojata.

  Mitä kaikatat kivonen.

  Mitä kaikatat kivonen,
  Laklatat kiven lapatta
  Sitäkö kaikatat kivonen,
  Laklatat kiven lapatta,
  Ettei naia neitojamme,
  Korjaella kukkiamme;
  Ettei naitu naintavuonna,
  Kihlattu kilokesänä?

  Elä kaikata kivonen,
  Laklata kiven lapatta;
  Vielä näille neitosille,
  Näille kaunoille kanoille,
  Kihlat kiljuen tulevat,
  Rahat suuret raskutellen,
  Tengat tiellä teuotellen,
  Isot äyrit äyötellen.
  Elä kaikata kivonen,
  Laklata kiven lapatta;
  Vielä näille neitosille,
  Näille kaunoille kanoille,
  Reki rensuen ajavi,
  Kirjakorja kiiättävi,
  Juoksevi ori punainen,
  Liinaharja liuottavi.

  Jauhan, jauhan jauhon hienon.

  Jauhan, jauhan jauhon hienon,
  Leivon, leivon sangin hienon,
  Sangin lasken lautaselle,
  Panen paikan katteheksi,
  Vien sangin venoseheni,
  Ja työnnän venon vesille.

  Lähen sitte soutamahan,
  Souan tuonne saarimaalle,
  Katson saaren sulhosia,
  Punaposki-poikasia;
  Katson, kell' on pestyt kasvot,
  Silmin, kell' on sievät varret,
  Kell' on silmänsä siniset,
  Kellä kulta kulmaluilla.
  Kutsun sulhot syönnökselle,
  Sinisilmät syönnökselle,
  Kuussannalle kultakulmat,
  Pestyt litsat piirasille.

  Neien mieli mieholahan.

  Suu vetää suen ritahan,
  Kieli kärpän lautasehen,
  Mieli neien mieholahan,
  Tapa toisehen talohon.

  Jauha, jauha neiti nuori,
  Jauha mieli nuoren neien,
  Jauha käsi, jauha jalka,
  Jauha kinnas, jauha sukka,
  Jauha jauhaja kivonen,
  Jauha neittä mieholahan;
  Mieli miehelle tekevi,
  Kytevi kylän pojille.
  Vesille venehen mieli,
  Mieli laivan lainehille;
  Neien mieli mieholahan,
  Tapa toisehen talohon.
  Niinp' on neiti luotunaki,
  Tytär tuuviteltunaki:
  Taattolasta mieholahan,
  Mieholasta tuonelahan.

  Arvan asettaja.

  Neito arpoa asetti,
  Laaitteli lastusia:
  "Sano totta luojan merkki,
  Juttele Jumalan arpa!
  Saattele sanomat mulle,
  Varmat liitot liikahuta,
  Minne neito naitanehe,
  Orpana otettanehe,
  Marja maaniteltanehe,
  Vesilintu vietänehe;
  Naiahanko naapurihin,
  Saaha'an salitupihin,
  Leivän paksun paistajaksi,
  Vehnäleivän leipojaksi.

  Sano arpa syytä myöten,
  Elä neien mieltä myöten!
  Jos arpa valehtelevi,
  Arpa lyöähän tulehen."

  Arpa se ajattelevi:
  "Kun sanoisin syytä myöten,
  Neiti huolelle tulisi,
  Paloinen pahoille mielin."
  Ei sanonut syytä myöten,
  Sanoi neien mieltä myöten,
  Eikä tungettu tulehen,
  Palamahan paiskattuna.

  Näkijä valehtelevi.

  En minä sinä ikänä,
  Kuuna kullan polvenani,
  Näkijälle kättä näytä;
  Näkijä valehtelevi,
  Saavani minun Savohon,
  Joroisihin joutuvani,
  Hurstille humalahurjan,
  Viinavillin vuotehelle.

  Itse saakohot sanojat,
  Käyköhöt käen näkijät,
  Hurstille humalahurjan,
  Viinavillin vuotehelle;
  Itse saakohot Savohon,
  Joroisihin joutukohot,
  En minä piloinen piika,
  Eikä muut emoni lapset!
  On miestä omalla maalla
  Minun kurjan korjaajaksi,
  Miestä monta kirkkomäällä,
  Saapasjalkoa jaloa.
  Kun ei tuota tulle'kana,
  Olen ilmanki ikäni;
  Paneme pajuille maata,
  Lehtohon lepeämähän.
  Parempi pajuilla maata,
  Leppeämpi lehtosessa;
  Kun on hurjan hurstiloilla,
  Viinavillin vuotehella;
  Hullu löisi hurstillaki,
  Lakanoilla juomalalli,
  Sormet soisi suuta vasten,
  Käet korvalle kohoisi.

  Ei minusta miniäksi.

  Niin neito ison kotona,
  Kun kuningas linnassansa,
  Vaan on miekkoa vajoa;
  Niin miniä miehelässä,
  Kun vanki Wenäehellä,
  Vaan on vahtia vajoa.
  Eikä vaan minusta liene
  Miniäksi vietäveä,
  Orjaksi otettavoa;

  Ei taia minusta tulla
  Iki orjoa isännän,
  Aika orjoa anopin,
  Iki naurua naoille,
  Iki kytkyttä ky'yille,
  Kälyksille käskyläistä,
  Veikoille vesihevoista.

  En muistaisi mukiin mennä.

  Ei minusta liene'känä,
  Olle'kana, liene'känä,
  Miniäksi miehelähän,
  Orjaksi anoppelahan,
  Vihainen minä miniä,
  Ankara anopin orja.
  Ei neiti minun näköinen
  Osaisi orjana eleä,
  Muistais' ei mukihin mennä,
  Olla aina alla kynsin.
  Toinen kun sanan sanoisi,
  Minä kaksi vastoaisin;
  Kun tulisi tukkahani,
  Hairahtaisi hapsihini,
  Tukastani tuivertaisin,
  Hapsistani haivertaisin.

  Neitivalta ja miniävalta.

  Valkia kesäinen päivä,
  Neitivalta valkiampi;
  Vilu rauta pakkasessa,
  Vilumpi miniävalta.
  Niin on neiti taattolassa,
  Kun marja hyvällä maalla;
  Niin miniä miehelässä;
  Kun koira pahassa säässä:
  Teki työtä työn ajalla,
  Väänti hartion väellä,
  Hipiä hien veessä,
  Otsa vaahen valkiassa;
  Kun tulevi toinen tunti,
  Niin tulehen tuomitahan,
  Ajetahan ahiohon,
  Sen kätehen käsketähän.
  Piteä hänen pitäisi,
  Piteä piloisen piian,
  Lohen mieli, kiiskin kieli,
  Lammin ahvenen ajatus,
  Suu sären, salakan vatsa,
  Meritetren tieto saaha.

  Hyväoloinen neiti.

  Hyvä täss' on olla neien,
  Kaunis kasvoa kanasen;
  Täss' on pitkät pirtin penkit,
  Sekä laajat saunan lauat,
  Isännät isoni väärtit,
  Emännät emoni väärtit,
  Pojat täss' on veikon väärtit,
  Tyttäret sisaren väärtit.
  Hyvä täss' on olla neien,
  Kaunis kasvoa kanasen;

  Ei oo kiirettä kivelle,
  Eikä huolta huhmarelle

  Kiire kihlakintahille,
  Huoli huiville hyville.
  Vesi tässä vehnät jauhoi,
  Koski kuohutti rukehet,
  Aalto astiat pesevi,
  Meren vaahti valkasevi.

  Hyvä täss' on olla neien,
  Kaunis kasvoa kanasen:
  Nurmet alla, pellot päällä,
  Keskellä kylä välillä;
  Kylän alta kylmä juoksi,
  Maan alta vesi makia
  Sopii tuossa sorsan uia,
  Vesilinnun vieretellä.

  Erilaisia käskyjä.

  Iso antoi vierrinhangon,
  Käski käymähän palolle;
  En lähe minä palolle
  Silmät saastuisi savusta.

  Emo antoi sukkulaisen,
  Käski kangasta kutoa;
  Kuo en kangasta, emoni
  Varsi vaipuisi pahaksi.

  Veikko antoi paperipankon,
  Ja käski kirjottamahan;
  Enmä taia kirjotella
  Mustuis kaunoset käteni.

  Sisko antoi silkkineulan,
  Käski ompeluksillehen;
  Enmä lähe ompeluille
  Sormet kultaiset kuluisi.

  Sulho antoi sulkkutyynyn,
  Ja käski makoamahan;
  Menen mä makoamahan,
  Liitäme lepeämähän
  Hyvä on maata marjan kanssa,
  Kera lempeni levätä.

  Kaksi kaunista yhessä.

  Astuin, astuin aian viertä,
  Kuunnellen kujan pereä;
  Näin sulassa suuren sorsan,
  Joen suussa jouhisorsan.

  Läksin luoksi suuren sorsan,
  Menin luoksi marjalinnun;
  Läksin haapanan haluhun,
  Jouhilinnun joutelohon
  Suot oli kaikki soslehessa,
  Iljenessä ilman rannat.

  Sotkin suota soslehista,
  Jäätä järvenrannallista,
  Iljenellä itkusilmin,
  Soslehessa surkusilmin,
  Riettasilmin riittehessä,
  Jäläsilmin jäätä myöten.

  Tulin luoksi jouhilinnun,
  Pääsin luoksi marjalinnun,
  Jouhisorsan joutelohon,
  Haapanan halaeluhun.
  Kaks' oli kaunista yhessä,
  Kalevaista kasvokkaha,
  Soriaista suuksekkaha,
  Kahen päivät pääksekkähä,
  Otavaiset otsakkaha.
  Kuu se kullalle kumotti,
  Hopialle päivä hohti;
  Puut kaikki punalle paistoi,
  Salot siintivät sinelle:
  Metsä meelle haiskahteli,
  Ahovieret viertehelle,
  Meiän kahen kauneutta,
  Kahen sorsan suoseutta,
  Aholinnun armautta,
  Makeutta marjalinnun.

  Läksin meren kylventähän.

  Läksin meren kylventähän,
  Löysin meren kylvetyksi;
  Menin toiselle merelle,
  Löysin senki kylvetyksi;
  Menin kohta kolmannelle,
  Siin' oli rannalla tupanen.

  Katsoin tuonne tuvan taaksi,
  Kolm' oli neittä kylpemässä;
  Meninpä minäi tuonne,
  Panin paitani pajulle,
  Haavan oksalle hamoni,
  Sukkani sulalle maalle,
  Kengät kuivalle kivelle,
  Hiekalle helistimeni,
  Somerelle sormukseni,
  Ristini risun nenähän.

  Tuli koira kongotellen,
  Vesirakki vengotellen;
  Otti paitani pajuilta,
  Haavan oksalta hamoni,
  Sukkani sulalta maalta,
  Kengät kuivalta kiveltä,
  Hiekalta helistimeni,
  Somerelta sormukseni,
  Ristini risun nenästä.
  Minä itkien kotihin,
  Kaikatellen kartanohon;
  Iso istui ikkunassa,
  Emo aitan rappusilla:
  "Mitä itket piikaseni,
  Nuorra saamani valitat?"

  "Ota aittani avaimet,
  Mene aittahan mäelle,
  Pane paita palttinainen,
  Liitä liinan aivinainen,
  Hame verkainen vetäse,
  Sio päälle silkkivyöhyt,
  Kaulahan heliät helmet,
  Kullan sormus sormehesi.
  Tulet entistä ehompi,
  Paljo muinaista parempi."

  Tee minua tikkariksi.

  Menin piennä paimenehen,
  Lassa lammasten ajohon;
  Yhtyi yrkä vastahani,
  Kysytteli, lausutteli
  "Joko tieät tikkaella,
  Joko ommella osoat?"

  "Jos en tieä tikkaella,
  Tahi en ommella osoa;
  Tikatkohot tietävämmät,
  Osavammat ommelkohot,
  Kellä lie tila tikata,
  Osa ommella parempi."

  Kun tulin illalla kotihin
  Emoni kyselemähän:
  "Mit' on silmäsi vetiset,
  Kasvot kalvakan näköiset,
  Kävikö hukka karjassasi,
  Metsän liehu lehmissäsi,
  Vai viikon vilussa viivyit,
  Kauan ilman iltaisetta?"

  "Hukka ei käynyt karjassani,
  Metsän liehu lehmissäni,
  En viikon vilussa ollut,
  Ilman iltaruo'ittani,
  Viikon soitin sarveani,
  Kauan karjan torveani."

  "Oi emoni ainoseni,
  Minun kaunis kantajani!
  Tee minua tikkariksi,
  Ompelijaksi opeta,
  Elä pane paimeneksi,
  Elä karjan kaitsijaksi.
  Pah' on olla paimenessa,
  Käyä karjan kaitsijana;
  Ompelijana parempi,
  Kutojana kuulusampi."

  Ostettavia.

  Nevan neito vettä kantoi,
  Läpi linnan; lähtehestä;
  Notkui korvot, notkui koivut,
  Neion nuoren olkapäillä.

  Kelle neito vettä kantoi?
  Isollensa silmivettä:
  "Pese iso silmiäsi,
  Tahi karsi korviasi!
  Mene iso ilvesmaalle;
  Osta sieltä ostamia,
  Itsellesi ilveshattu!

  Mene siitä Puolan maalle;
  Osta sieltä ostamia,
  Pojallesi puolahattu!

  Mene siitä Saksan maalle;
  Osta sieltä ostamia,
  Emännälle Saksan turkki!

  Mene siitä verkamaalle;
  Osta sieltä ostamia,
  Tyttärelle tyynyverka.
  Tytär miehelle menevi,
  Punaposkelle pojalle,
  Sorialle sulhaselle;
  Poika pellot pehmittävi,
  Aitavieret astuvoipi."

  Kauro ei tule tupahan.

  Olin orja pienen Outin,
  Palvelin kylän parasta;
  Istahime ikkunahan,
  Lasin alle laittelime,
  Katsoin päähän kangasniemen,
  Sekä suuhun sulkkusalmen
  "Oi on Outi sikkoseni!
  Ken se tuo tulevi tuolta?
  On kun oisi ennen tuttu,
  Näkyvi kun ennen nähty."

  Tulipa ennen tuttuseni,
  Tuli kaunis Kauron poika,
  Helytruoska helkähteli,
  Kariruoska kalkahteli.

  "Oi on Outi sikkoseni!
  Mie lähen talosta tästä,
  Heikko heinän kannantahan
  Sarajalta Rannan Kauron,
  Leino leivän nostantahan
  Karsinasta Rannan Kauron."

  Se katala Kauro rukka,
  Sepä raukka Rannan poika,
  Ei tupahan tullutkana,
  Ajoi kylitse kylihin.
  Heitti heinän kantajansa,
  Paksun leivän paistajnsa,
  Kierrähti kisaväkehen,
  Ruotsin raukoille rajoille,
  Joss' on viina vesselöinä,
  Tupakka on tovolnoina,
  Utu ilman upottavi,
  Savu ilman saastuttavi.

  Koivun ja tuomen oksa.

  Olin oksa lehtipuussa,
  Koivun kasvatti katalan,
  Aholla alastomalla,
  Maalla mansikattomalla.

  Toinen kasvoi kaunis tuomi,
  Puuhut ylpiä yleni,
  Nurmella mesinukalla,
  Maalla maksankarvaisella.

  Olovilla oksillansa,
  Leveillä lehvillänsä,
  Peitti päivän paistamasta,
  Kätki kuun kumottamasta.

  Noita kaikki katselivat,
  Ihmiset ihaelivat,
  Kukkia korian tuomen,
  Puun sorian kasvakkeita.

  Ei ken katsoisi minua,
  Huolta huonosta pitäisi,
  Koivun tyhjästä tytöstä,
  Puun katalan kantamasta.

  Kasvoin vieläki vähäsen,
  Tyhjän onneni ohessa;
  Tuli toukka, tuomen kaivoi,
  Kukat kaunoset kaotti.

  Siinä tuomi tuskan tunsi,
  Huolen haikian havatsi;
  Minä jäini seisomahan
  Vähän onneni varalle.

  Ei sovi rengin rekehen.

  Noin sanoi minun emoni,
  Saneli saoinki kerroin,
  Tuhansinki tuikkaeli:
  "Ellös vainon tyttäreni
  Rengin reilihin ruvetko,
  Kauppoihin kasakkamiehen
  Läkkö renkien rekehen,
  Kasakkojen kainalohon;
  Renki löisi reilistänsä,
  Kaupoistaan kasakka löisi."

  Vaan elä toru minua,
  Elä toista tyttöäsi;
  Ei meitä sinä ikänä,
  Kuuna kullan valkiana,
  Nähä renkien re'essä,
  Kasakkojen kainalossa.
  Rengill' ei ole rekiä,
  Eikä orjalla oritta;
  Rek' on rengillä matala,
  Kasakalla kaiat laiat
  Matala monen ajoa,
  Kaita kahen istuskella.

  Jo minä menen jonaki.

  Eläpä emoni rukka,
  Elä sie toru minua;
  Toru toista tuomoasi,
  Varo vaivan nähtyäsi,
  Jonk' oot tuonut tuhmemmasti,
  Kaihemmasti kasvatellut!
  Jo minä menen jonaki,
  Jo jonaki, jo kunaki,
  Renkipoikien remussa,
  Kasakkojen kainalossa.

  Toisin mieleni omani.

  Noin emo tytärtä neuoi,
  Sekä neuoi ja varotti:
  Pyhäillat istumahan,
  Kirjat kaiket katsomahan,
  Lukemahan muut lukuset,
  Sekä suuret siunaukset.
  Niin emo minua neuoi,
  Vanhin lastansa varotti;
  Toisin mieleni omani,
  Toisin käski ja kehotti.
  Käski käymähän kylissä,
  Joka juhla juoksemahan,
  Joka ilta ilotsemahan,
  Päivänlaskut laulamahan,
  Kylän tyttöjen keralla,
  Kanssa naisten naapurini.
  Eipä tainnut tanssi nosta,
  Ilo ilmahan yletä,
  Minun yksin ollessani,
  Illat istuellessani.

  Millä maksan maammon maion.

  Millä maksan maammon maion,
  Millä kostan äitin koulun,
  Millä vaivat vanhempani?

  Osalliset, onnelliset,
  Veralla verensä maksoi,
  Sametilla saunatiensä;
  Ei oo meiän veljeksissä,
  Ei meiän sisaruksissa,
  Maammon maion maksajoa,
  Emon koulun kostajoa.

  Maksankon marjoilla kesällä,
  Kostan koivun jältösillä;
  Ei marjat mitänä maksa,
  Maammon maitojen eholla;
  Ei ne kosta koivun jället,
  Kosta ei koulua emoni.

  Ammunko joutsenen joelta,
  Virralta vihervän linnun;
  Ei se vielä sitte'känä,
  Maksa ei maitoa emoni,
  Kosta ei äitin koululoita,
  Ei vaivoja vanhempani.

  Maksa Kiesus maammon maiot,
  Kosta luoja äitin koulut,
  Maksa vaivat vanhempani,
  Huolet kaikki kantajani!

  Se raukka miniä raukka.

  Soisi soutaja venonsa
  Soutamatta juoksevaksi,
  Soisi jauhaja kivosen
  Jauhamatta pyöriväksi
  Soisi vielä nuori neiti,
  Miehelähän mentyänsä,
  Olevans' ison ko'issa,
  Armahan emonsa luona.

  Niin neiti ison ko'issa,
  Kun kuningas linnassansa;
  Niin miniä miehelässä,
  Kun vanki Wenäehellä.
  Jo mä tunnen orjan mielet,
  Ja tunnen miniän mielet;
  Ei oo raukka orja raukka,
  Vaan raukka miniä raukka
  Vuos' on olla orjan määrä,
  Kaiken polvensa miniän.

  Kun elin emoni luona.

  Kun elin emoni luona,
  Ison kaunon kartanossa,
  Käynyt en varaten vaille,
  Silmän kaiten kattilalle,
  Enkä kierten kellarihin,
  Piilten piimähuonehesen,
  En kaarten kananmunille,
  Pelotellen piirasille.
  Nousin voille vuotehelta,
  Pettäjäisille pehuista,
  Maioille makoamasta,
  Venymästä vehnäisille;
  Kun en voinut voita syöä,
  Sipasin sianlihoa.

  Tulin toisehen talohon,
  Yli kynnyksen kylähän;
  Käyn nyt varaten vaista,
  Silmän kaiten kattilasta
  Kierten kellarituvasta,
  Piilten piimähuonehesta,
  Kaarrellen kananmunista,
  Pelotellen piirasista.
  Istun tyhjän tuolin päällä,
  Katson tyhjän pöyän päälle,
  Nyrkki voina, vehnäisinä,
  Kakarat kananmunina,
  Seiväs pitkä piirasina,
  Pettäjäisinä petäjä.

  Olin kukkana kotona.

  Olin kukkana kotona,
  Ilona ison pihoilla;
  Iso kutsui kuuvaloksi,
  Emo päivän nousemaksi,
  Sisareni siikasiksi,
  Veikkoni vesikaloiksi.
  Menin toisehen talohon,
  Poikki pellon naapurihin;
  Appi kutsui ahkioksi,
  Anoppi vesihavuiksi,
  Kyty kynnysportahaksi,
  Nato naiseksi pahaksi.
  Äsken mie hyvä olisin,
  Äsken kerta kelpoaisin
  Utuna ulos menisin,
  Savuna pihalle saisin,
  Lohtosena lenteleisin,
  Kipunoina kiiättäisin.
  En ole lintu lentäjäksi,
  Enkä lehti liehujaksi,
  En kipuna kiitäjäksi,
  Savu saajaksi pihalle.

  Ahot täynnä armotuutta.

  Sanottihin tääll' olevan,
  Neittä tänne naitaissa,
  Kuusi kuusista tupoa,
  Kaksin kerroin kammaria,
  Ahovieret aittamaina,
  Kujavieret kukkamaina,
  Ojavieret ohramaina,
  Kangasvieret kauramaina;
  Purnu puitua eloa,
  Toinen purnu puimatonta;
  Sata saatuja rahoja,
  Sata toinen saamatonta.

  Sai tuo neiti tulleheksi,
  Kälkö kättä lyöneheksi;
  Tupa on puussa tuutivassa,
  Kammarit katajikossa,
  Ahot täynnä armotuutta,
  Lehot täynnä lemmetyyttä,
  Metsät mieliä pahoja,
  Kujat kurjan huoliani;
  Purnu on puitua vihoa,
  Toinen purnu puimatonta;
  Sata saatuja sanoja,
  Sata toinen saamatonta.

  Ei ole aittahan asiita.

  Sanottihin tääll' olevan,
  Tätä neittä tahtoessa,
  Morsianta maanittaissa
  Houkutellessa tytärtä,
  Kuusi kullaista tupoa,
  Viisi viinikellaria;
  Kellarit teloja täynnä,
  Telat täynnä tynnyriä,
  Joka tynnyri olutta,
  Täynnä otraista olutta.

  Sai tuo neiti tulleheksi,
  Kälkö kättä lyöneheksi;
  Ei ole aittahan asiita,
  Eikä tietä riihen luoksi
  Aitt' on autiomäellä,
  Riihi suolla sammalilla,
  Kellarit kivipurolla,
  Juomiset joka ojalla;
  Leipä mäellä männikössä,
  Kakkara katajikolla,
  Vellijauhot vehkasuolla,
  Petäjässä pellonsiemen.

  Yks' on Kyyttö kylkyessä.

  Sanottihin tääll' olevan,
  Meiän neittä maanittaissa,
  Tätä pyytä pyyettäissä,
  Kiurua kosittaessa,
  Sata sarven kantajata,
  Tuhat tuojoa utaren.

  Sai tuo neiti tulleheksi,
  Kälkö kättä lyöneheksi;
  Yks' on Kyyttö kytkyessä,
  Karavarsi kahlehessa,
  Jok' on nuorin nostettava,
  Tervaköysin temmottava
  Lehmä läävässä lamana,
  Sairahana sarvinauta,
  Käätty sarvet sammalihin,
  Häntä pitkin lattiata.

  Kun vajahan katsahime,
  Vajassa vasikan raato;
  Katsoin lammaskarsinahan,
  Linki lammas karsinassa;
  Loin silmät hevosten päälle,
  Soimella hepo sokia.

  Kun tulin tupahan tuolta,
  Silmät uunille utautui;
  Ukko on vanha uunin päällä,
  Jolt' on sirkka silmän syönyt,
  Kärpäset käen kalunna,
  Hiiret hiuksia nykinnä;
  Se on miehistä parahin,
  Uhkein uros talossa.

  Heitän hempiät tapani.

  Elettihin ennen meillä,
  Asuttihin aikoinansa,
  Kasvaessani kanerva,
  Noustessani nuori heinä;
  Iso kutsui kukkasiksi,
  Maammo marjoiksi hyviksi,
  Veikko vehnäksi saneli,
  Siskoni sinikeräksi.
  Tulin toisehen talohon,
  Toisehen emän alahan;
  Appi haukkui halkosiksi,
  Anoppi haoiksi haukkui,
  Kyty kylmiksi kiviksi,
  Nato naisien pahaksi,
  Käly kylän kärrykseksi,
  Oma ukko unteloksi.

  Tämän kumman kuullessani,
  Haikian havatessani,
  Usein minä utuinen,
  Usein utuinen lapsi,
  Heitän hempiät tupani,
  Karsin kauas kankahalle;
  Vierin soita, vierin maita,
  Vierin ventoja vesiä,
  Vaikka vierisin vetehen,
  Kaatuisin kalajokehen,
  Veikon verkolla veteä,
  Taaton tarponuotallansa.

  Ei itkemätöntä aikaa.

  Osasi minun emoni,
  Osasi omenan tehä,
  Taisi taimen kasvatella
  Ei osannut istutella.
  Istutti ihanan taimen
  Ilkiöille istumille;
  Pani paikoille pahoille,
  Koivun juurille koville,
  Iäksensä itkemähän,
  Kuuksensa kujertamahan,
  Joka viikko vieremähän,
  Muut ajat murehtimahan.

  Ei ole ilta, kun en itke,
  Eikä yö, kun en valita,
  Se ei viikko, kun en viere,
  Se ei kuu, kun en kujerra.
  Illat itken ikkunoissa,
  Aamut aitan portahilla,
  Puolet päivät porstuissa,
  Keskipäivät kellarissa,
  Viikkauet veräjän suilla,
  Kuukauet kujan perillä.
  Mit' en itkeä ilenne,
  Kut' en voine voivotella,
  Itkeä inehmisissä;
  Itken saunassa saloa,
  Yliset kulasvesille,
  Saunanlauat lainehille.

  Myötihin mä miehelähän.

  Niin' minä kotona kasvoin,
  Kun putki palolla kasvoi,
  Eikä suotu survomahan,
  Ei tahottu tappamahan.
  Orjat survoi, orjat jauhoi,
  Rengit riskit riihen tappoi;
  Minä luhissa makasin,
  Luhissa lukon takana,
  Alla viien villavaipan,
  Päällä kuuen korvatyynyn.
  Menin aittahan mäelle,
  Särin siellä vehnäleivät,
  Sivalsin sianlihoja,
  Viileskelin voimuruja.

  Naitihin minä talolle,
  Myötihin mä miehelähän;
  Sain minä kovan anopin,
  Alkoi kohta koiskaella:
  "Kun tahot talossa olla,
  Asua anopin luona,
  Pane turkan myöhän maata,
  Nouse vaivaisen varahin,
  Illoin portit sulkemahan,
  Aamusin avajamahan;
  Käännä saavit syrjillensä,
  Kumo kiulut korvillensa;
  Lennättele lehmän heinät,
  Heinät lehmän kantanehen,
  Katkase karitsan korsi,
  Anna vaivaisen vasikan!"

  Yön talossa oltuani,
  Yhen yön levättyäni,
  Aamulla ani varahin,
  Se paha anoppimuori
  Pani karpion käelle,
  Riihipannin riuskahutti
  Pani minua jauhamahan,
  Sai minua survomahan,
  Vaati vettä kantamahan,
  Tahtoi riihtä tappamahan;
  Tuli itse katsomahan,
  Pitkä pihlaja pivossa,
  Halko haapa kainalossa.
  Kirosi kovin kahesti,
  Kukutteli kolmannesta:
  "Miss' olet piru pietty,
  Kussa kalso kasvatettu?
  Piiloss' on paha pietty,
  Kannon alla kasvatettu."
  Löi sitte häristämättä,
  Pieksi pihlajakepillä,
  Hakkasi kotahalolla.

  Sain kerran kesässä maata.

  Kun oisi yö kesänpituinen,
  Päivä petkelen pituinen,
  Saisin maata marjan kanssa,
  Kera lempeni levätä!
  Vaan ei tuota kaikki toivo,
  Ei anoppi ensitikänä;
  Tuota toivoi suuri appi,
  Tuota ankara anoppi,
  Kun oisi päivä päätä vailla,
  Yöt' ei kertana kesässä.

  Niin minä miniä raukka
  Sain kerran kesässä maata,
  Senki saunassa saloa
  Piilten pikku pirttisessä.
  Viel' en ollut unta saanut
  Sen kovemmin silmilleni,
  Kun jo kuulin kumman kulkun,
  Anopin ylösajannan;
  Kun torui tuhmista tulista,
  Vaivaisista valkioista,
  Piti kuusta kummat saarnat,
  Otavasta ouot huolet,
  Kummemmat kukon sanoista,
  Linnun laajan laulannasta.

  Kyllä kuulin mieki kurja
  Sen pahan kukon parunnan,
  Vaan en voiuut vielä nosta,
  Enkä haikennut havata;
  Uni petti, vuoe voitti,
  Petti pehmyt päänalainen,
  Nuori sulhonen nukutti,
  Käsivarsin vaivutteli.

  Kauan maata annettu.

  En minä isoa kiitä,
  En kovin emoakana
  Lassa laiskaksi opetti,
  Piennä penkin istujaksi,
  Nuorena makoajaksi;
  Lyönyt ei virkuksi vitsalla,
  Nopiaksi nuoran päällä,
  Rapsiaksi raipan päällä.
  Sitte tunki turnukselle,
  Työnti miehelle tylylle,
  Pani paikkakukkarolle,
  Rajakengälle rakenti.

  Vieras vaimo, viekas vaimo,
  Vaimo viekas ja vihainen,
  Antoi viikon maatakseni,
  Kauan kaihotellakseni,
  Sai tuosta sanoaksensa,
  Kohta koiskaellaksensa:
  "Viikon makasit viraton,
  Kauan laiska kaikottelit,
  Viikon istuit vyö käessä,
  Kauan kalsut kainalossa;
  Saapi nyt sopet makuuta,
  Saapi unta uunin korvat,
  Saunan lauat lappiata,
  Penkki paksua pereä."

  Toinen toistansa parempi.

  Ankara anoppi mulla,
  Appi vielä ankarampi,
  Sulhonen sitäi parempi:
  Kylin söi, selin makasi,
  Poies potki vierestänsä,
  Ajoi alta peittehensä,
  Ulos sängystä uhitti;
  Antoi kyllin kyynäspäätä,
  Viljalta vihaista kättä,
  Paljo paksuja pajuja,
  Mursunluista ruoskan vartta.

  Pitäminen päätynyttä.

  Piteä minun pitävi,
  Piteä piloisen piian,
  Mi on päätynyt minulle,
  Ku on käynynnä kätehen;
  Pitäminen päätynyttä,
  Saatua syleleminen.
  Enkä appia surisi,
  En kovin anoppiani,
  Vaikk' ois karhu kartanolla,
  Elikkä susi supussa;
  Aina aikahan tulisin,
  Aikahan tuletteleisin,
  Kun oisi miesi mielehinen
  Sulhoni sulosanainen
  Kun sulho hyvin pitäisi,
  Aina illoilla kysyisi:
  "Missä vierit minun vereni,
  Hyllysit hyvä lihani,
  Jäseneni järkähtelit?"
  Tahi kun aamuilla sanoisi:
  "Minne liikut lintuseni,
  Siirryt sinisorsaseni,
  Matelehat marjaseni,
  Vaapukkaiseni vaellat?"

  Ei tunne tehä tuvaista.

  Voi armas anoppiseni,
  Kun tuuvit pojan mokoman,
  Vaalit vaivaisen urohon!
  Tuntevi tupakan purra,
  Viinan juoa vingotella,
  Piipun suussansa piteä,
  Ei tunne tehä tuvaista,
  Sääliä ei sammalhuonehutta;
  Tupa on kuuella tuella,
  Seitsemällä seipähällä,
  Kaheksalla kankimella,
  Pöyällä pököttileipä,
  Olkitamppu taikinassa.

  Survo nyt itse suuri muori.

  Niin minä miniä raukka,
  Kun muutki miniä raukat,
  Olin pyyhyt pyyttäessä,
  Kana kaupateltaessa,
  Neito nuori naitaessa,
  Kulta kuihuteltaessa,
  Mesimarja maanittaissa,
  Omena otettaessa
  Portto pois ajettaessa,
  Luisku luovuteltaessa.

  Tuolla toivoin kunniata,
  Tulen tuomalla tupahan,
  Pään päretten poimennalla,
  Pieksin otsani ovehen,
  Pääni pihtipuolisehen;
  Ovensuuss' on ouot silmät,
  Kierot keskilattialla,
  Perässä perivihaiset,
  Tuli suusta tuikahuvi,
  Ilkiän isännän suusta,
  Kekälehet kielen alta,
  Alta kielen armottoman.

  Suotta survoin suuret jauhot,
  Kiusan karkiat karistin,
  Syöä ankaran anopin,
  Tulikulkun kuiskaella,
  Päässä pitkän pintapöyän,
  Kultalaiasta kupista;
  Itse mie miniä raukka
  Syön tahasta taikinoa,
  Apan jauhoja kiveltä,
  Liesipankko pöytänäni
  Kapusta lusikkanani,
  Kattila kupin siassa.

  Survo nyt itse suuri muori,
  Ja jauha jalo emäntä,
  Kun sa pojan pois porotit,
  Hylkäsit hyvän miniän!

  Usein utuinen minjä,
  Armahan anopin koissa,
  Kantoi suolta sammalia,
  Noita leipoi leiväksensä;
  Vesikappanen käessä,
  Tuota ryyppi ryypyiksensä.

  Usein utuinen minjä,
  Armahan anopin koissa,
  Joi pytystä pyllötteli,
  Ämpäristä ällötteli,
  Suolakopsahan koputti,
  Katsoi kaalin tähtehille.

  Usein utuinen minjä,
  Armahan anopin koissa,
  Kesät kontuja keräsi,
  Talvet väänti taikon vartta,
  Niinkuin muinenki kasakka,
  Eli parka palkkalainen.

  Sini söi kaloja kalki,
  Sini koito kuorehia,
  Kuni notkui nuottapuissa,
  Keikkui keskellä venettä;
  Ei saanut sitä kaloa
  Anoppinsa antamasta,
  Joka päiväksi pätisi,
  Kerraksensa kelpoaisi.

  Miniän syntymäkoti.

  Kasvoin mie ison koissa,
  Veikon kaunon kartanossa,
  Iso ei kieltänyt oritta,
  Veikko kirjakorjoansa;
  Ori vieri väkkäränä,
  Korja mustina kerinä.

  Naitihin minä talohon,
  Yli kynnyksen kylähän.
  Viikon viivyin, kauan kasvoin,
  Vuotin kutsua ko'ista;
  Katsoin pääni kallellehen,
  Suuret silmät soikiaksi,
  Juoksevan ison orosen.
  Kolajavan veikon korjan
  Ei juossut ison oronen,
  Ei kolannut veikon korja.

  Läksin kurja kutsumatta,
  Tytär outo oppimatta,
  Apelta anoin hevosta,
  Anopelta tuomisia,
  Kysyin korjoa ky'yltä,
  Omaltani ohjaksia;
  Appi aisalla tavotti,
  Anoppeni aiaksella,
  Kyty kyntörahkehella,
  Oma ohjaksen perillä.

  Enmä tuotana totellut,
  Panin reiteni re'eksi,
  Varpahani valjahiksi,
  Kannat kaploiksi asetin,
  Selkäni sepäpajuksi,
  Olkapään ohjaksiksi;
  Vierin veikon pellon päähän,
  Veikon koirat haukkumahan:
  "Ei täällä sinun kotisi,
  Tääll' ei synnyntäsiasi."

  Enmä tuotana totellut,
  Vierin veikkoni pihaan,
  Veikon lapset vastahani:
  "Mitä toit täti tuomisia?"

  "Toin ma tänne tuomisia,
  Paljo pantuja eväitä:
  Apen aisan taittumia,
  Anoppeni aiaksia,
  Ky'yn kyntörahkehia,
  Oman ohjaksen periä."

  Tuosta tungime tupahan,
  Kaivome katoksen alle,
  Veikon nainen naljasilmä
  Ei tule likistämähän,
  Käy ei kättä antamahan;
  Veikkoni toki tulevi,
  Tunsi veikko siskoksensa,
  Kävi kättä antamahan.

  Virkkoi veikko naisellensa,
  Kuikutteli kullallensa:
  "Laitakkas siskolle juoa,
  Tuo olutta siskolleni!"
  Veikon nainen naljasilmä
  Vastoavi veikolleni:
  "Hiiva on alla, vaahti päällä,
  Hiivan alla hiililöitä,
  Vaalien alla vaarnikkaita;
  Saata ei tuoa siskollesi."

  Virkkoi veikko naisellensa,
  Kuikutteli kullallensa:
  "Laita syöä siskolleni,
  Tee siskolle talkkunoa!"
  Veikon nainen naljasilmä
  Vastoavi veikolleni:
  "Vesi on jäässä, jauhot kylmät,
  Sitä kylmempi tekijä;
  Ei synny siskolle syöä,
  Taia ei saaha talkkunoa."

  Virkkoi veikko naisellensa,
  Kuikutteli kullallensa:
  "Puhkase muna patahan,
  Kaaha maito kattilahan!"
  Veikon nainen naljasilmä
  Vastoavi veikolleni:
  "Arinass' on paasi paksu,
  Liesi kylmistä kivistä;
  Paista ei muna pa'asta,
  Eikä maito kattilasta."

  Veikon lapset lattialla,
  Lausui lapset lattialta:
  "Jo tuli tätimme tänne;
  Tuoa ei Wille juoa,
  Eikä tehä talkkunoa,
  Keitetä kananmunia."
  Veikon nainen nalkkisihnä
  Lappajavi lasta päähän:
  "Ei se oo sinun tätisi,
  Ei sinun isosi sisko;
  Se ompi munien murha,
  Kaivaja kananpesien;
  Se on lehmien levitys,
  Sekä laakka lampahien."

  Emo vanha kiukoalta
  Tuopa tuohon vastoavi:
  "Ei se oo munien murha,
  Kaivaja kananpesien,
  Ei se oo lehmien levitys,
  Eikä laakka lampahien;
  Haukka on kanojen kaihe,
  Harakka munien murha,
  Susi surma lampahien,
  Karhu lehmien levitys."

  Suuri kiitos sulholleni.

  Suuri kiitos sulholleni,
  Päänkumarrus kullalleni,
  Joka mun otti orjuuesta,
  Päästi palkan piikuuesta,
  Koppasi korennan päästä,
  Rahvoi rannan juoksennasta,
  Kihlasi kylän kivestä,
  Riihivartasta valitsi.

  Enkä moiti muoriani,
  Aleksi anoppiani,
  Joka toi pojan mokoman,
  Vaali valkian urohon,
  Mokomalle neitoselle.
  Aina mie piloinen piika
  Kiinitin kylän kiveä,
  Kylän vuorta vierittelin,
  Kylän keträsin keriä,
  Kylän väännin värttinöitä,
  Kylän paitoja parannin
  Omat paitani paheni.

  Aina minulle annettihin
  Riihestä rivein riusa,
  Saunasta jykein loukku,
  Rannalta ravein karttu,
  Suurin taikko tanhuasta.
  Se minulle syöäkseni:
  Luut lihoista, päät kaloista,
  Siitalot sianlihoista,
  Kuoret leivistä kovista,
  Murut muista suuruksista.

  Ei uskottu uupuvani,
  Ei varattu vaipuvani;
  Jos ma uhkin uuvuksissa,
  Väsyksissä väännättelin.
  Uupuivatpa uhkiammat,
  Väkevämmätki väsyivät,
  Saati mie vähäväkinen,
  Lapsi pieni pikkarainen;
  Välehen vähä väsyvi,
  Pian uupui pikkarainen.
  Jo minäi silloin uuvuin,
  Kun ne uupuivat urohot;
  Jo minäi silloin vaivuin,
  Kun vaipui hevosen varsat.

  Minä laulan lapsen virttä.

  Minä laulan lapselleni,
  Kieltä pieksän pienelleni
  Pieksän kieltä penningittä,
  Suuta kullatta kulutan.
  Minä laulan lapsen virttä,
  Panen paimosen sanoja,
  Joita ennen eukko neuoi,
  Oma vanhempi opetti,
  Kätkyessä käätessäni,
  Liekussa levätessäni,
  Korkian ison ko'issa,
  Kaunosessa kartanossa.

  Kiitä huomenna hevoista.

  Minä tuuvin tuttuani,
  Liekuttelen lintuani,
  Kasvattelen kaunoistani,
  Ihanaistani imetän.
  En tieä imettelijä,
  En katala kasvattaja,
  Mitä miksiki imetän,
  Kuta kuksi kostuttelen;
  Imettelenkö iloksi,
  Vai imetän itkukseni,
  Vaalin lasta vaivoikseni,
  Tuuvittelen tuskikseni,
  Huolikseni huiskuttelen,
  Kaihokseni kasvattelen.

  Noin ne ennen eukot lauloi,
  Muorit muinaiset saneli:
  "Kiitä huomenna hevoista,
  Partasuuna poikoasi,
  Tyttölasta miehelässä,
  Itseäs iän lopulla!"
  Usein utuinen äiti,
  Lapsen kantaja katala,
  Rinnan suuhun rientelevi,
  Nännin suuhun survoavi;
  Ei taia tajua panna,
  Eikä miehuutta lisätä
  Mielt' ei panna puntarilla,
  Kaata ei kauhalla älyä.

  Laulan lasta nukkumahan.

  Tuuti lasta, tuuti pientä,
  Tuuti lasta nukkumahan!
  Laulan lasta nukkumahan,
  Uuvutan unen rekehen;
  Käy unonen kätkemähän,
  Poik' unosen ottamahan,
  Kultaisehen korjahasi,
  Hopiaisehen rekehen!

  Sitte saatua rekehen,
  Kopattua korjahasi,
  Ajele tinaista tietä,
  Vaskitannerta tasaista;
  Vieös tuonne vienoistani,
  Kuletellos kullaistani,
  Harjulle hopiavuoren,
  Kultavuoren kukkulalle,
  Hopiaisehen salohon,
  Kultaisehen koivikkohon,
  Kussa käet kullan kukkui,
  Lauleli hopialinnut.

  Käy unonen kätkyehen.

  Tuuti, tuuti tuomen marja,
  Liiku, liiku lempilehti,
  Nuku nurmilintuseni,
  Väsy västäräkkiseni;
  Nuku, kun minä nukutan,
  Väsy, kun minä väsytän!

  Vaan eipä minussa liene
  Lapseni nukuttajata,
  Ei taia emo poloinen
  Saaha lasta nukkumahan.
  Äiä on emolla huolta,
  Paljo pantua muretta;
  Uni ei tule usein
  Huolellisen huonehesen,
  Kaihollisen kartanohon,
  Murehellisen majahan.

  Kun se ei emo poloinen
  Saane lasta nukkumahan,
  Nukuta Jumala lasta,
  Makauta Maariainen;
  Saisin itseki levätä,
  Lapsen orja olla jouten.

  Uni jo ulkoa kysyvi,
  Unen poika porstuasta,
  Lausuvi lasin takoa,
  Alta ikkunan anovi:
  "Onkos lasta kätkyessä,
  Pientä peitetten sisässä?"
  Tule tuutuhun unonen,
  Käy unonen kätkyehen,
  Lapsen pienen peittehisin,
  Vakaisen vaattehisin;
  Anna maata lapsen pienen,
  Levätä vähäväkisen
  Anna maata maan unia,
  Maan unia, puun unia,
  Maarian makiita unta,
  Pyhän pohratsan lepoa!

  Unta täällä tarvitahan.

  Sotka souti poikinensa,
  Tavi laaji lapsinensa,
  Souti alli akkoinensa,
  Peiponen perehinensä;
  Souteli joka solukan,
  Joka lahen laikutteli.
  Tuli souten Suomen maalle,
  Melan luoen luotehesen,
  Airon iskein itähän,
  Kokan kääten Karjalahan.

  Sotkall' on sininen siipi,
  Anna sotka siipeäsi,
  Millä lennän löyhäytän,
  Yheksän meren ylitse;
  Lennän unta ottamahan,
  Nukutinta noutamahan,
  Ukon uuen lippahasta,
  Akan vanhan vakkasesta
  Unta täällä tarvitahan,
  Nukutinta nuurutahan,
  Unta tälle lapselleni,
  Nukutinta lemmelleni.

  Anna maata Maariainen.

  Tuuvitan tuhoista lasta,
  Tätä lasta liekuttelen,
  Suen suuhun syntynyttä,
  Talvella tapahtunutta.

  Anna onni, suo Jumala,
  Laita lapselle osoa,
  Syötelläni nälkähistä,
  Viluhista lämmitellä;
  Anna maata Maariainen,
  Kiesus leppein levätä,
  Niinkuin Maaria makasit,
  Kiesus leppein lepäsit!

  Kiesuski kehossa kiikkui,
  Kaikkivaltias vaussa,
  Kapalohon käärittynä,
  Seimehen sovitettuna,
  Sinne lassa laskettuna,
  Pienosena pistettynä.

  Tuuti lasta tuonelahan.

  Tuuti, tuuti tummaistani,
  Tummaisessa tuutusessa,
  Tummaisella tuutijalla,
  Tummaisen tuvan sisässä!
  Tuuti lasta tuonelahan,
  Lasta lautojen sylihin,
  Alla nurmen nukkumahan,
  Maan alla makoamahan;
  Tuonen lasten laulatella,
  Manan neitojen piellä!
  Tuonen tuutunen parempi,
  Manan kätkyt kaunosampi,
  Etevämmät Tuonen eukot,
  Paremmat Manan miniät,
  Tupa suuri Tuonelassa,
  Manalla majat avarat.

  Äsken poika poik' olisi.

  Tuuvin, tuuvin poikoani,
  Vaapotan vaka'istani,
  Tuikseni tuulisäällä,
  Varakseni vastasäällä.

  Tuuti, tunti poiaistani,
  Tuuti miestä poiastani,
  Kyntäjätä, kylväjätä,
  Siemenen sirottajata,
  Varsan viejeä vaolle,
  Mustan ruunan mullokselle!

  Tuuti, tuuti poiaistani,
  Tuuti turvoa pojasta!
  Äsken poika poik' olisi,
  Kun leivän lehosta toisi,
  Kannikan katajikolta,
  Punakuoren kuusikosta,
  Vesakosta vehnäleivän,
  Isoselle syöttämästä,
  Emolle imettämästä.

  Tuuti, tuuti poiaistani,
  Tuuti turvoa pojasta!
  Äsken poika poik' olisi,
  Kun uuen tuvan tekisi,
  Uuen saunan salpoaisi,
  Kynnyksen tuvan etehen,
  Unen uksen kynnykselle.

  Tuuti, tuuti poiaistani,
  Tunti turvoa pojasta!
  Äsken poika poik' olisi,
  Kun mulle miniän toisi,
  Veen kantajan vetäisi,
  Saisi saunan lämmittäjän,
  Vastan hautojan hakisi,
  Kuontalon koputtelijan.

  Vara muunne valmennunna.

  Emo tuuti poikoansa,
  Toivoi tuuvitellessansa:
  "Kun tuosta tuki tulisi,
  Vara suuri valmeneisi,
  Toisi tuo emolle leivän,
  Kakun kannon juuren alta,
  Kohokuoren koivukosta,
  Kakkaran kanarvikosta!"

  Ellös sie emo poloinen,
  Ellös kantaja katala,
  Lasta pientä peittehissä,
  Varatonta vaattehissa,
  Tuiksesi tuuvitelko,
  Varoiksesi vaapotelko!
  Jopa tuosta toissa vuonna,
  Äsken kolmanna kesänä,
  Tuki on tullut toisa'alle,
  Vara muunne valmennunna;
  Saatu on surman suupalaksi,
  Kovan onnen otteloksi,
  Orjaksi osalliselle,
  Rahakkaalle raatajaksi;
  Vai on sattunut sotahan,
  Tapahtunut tappelohon,
  Tykin suuren suun etehen,
  Rautakirnujen kitahan.

  Ei tule emon tukia.

  Emo tuuti poikoansa,
  Lauloi tuuvitellessansa:
  "Kunpa tuo poloinen poika
  Varakseni vahvistuisi,
  Nousisi nokitulilta,
  Havuisilta vuotehilta;
  Havut päänsä harjoaisi,
  Varvut vartalon sukisi!"

  Vaan ellös emo poloinen,
  Lasta pientä kätkyessä,
  Tuiksesi tuuvitelko,
  Varaksesi vaapotelko;
  Ei tule emon tukia,
  Eikä vanhemman varoa.
  Jo ennen emo Manalla
  Pojan tuoja Tuonelassa;
  Jää poika emottomaksi,
  Lapsi orvoksi osasi.

  Elköhön emoton poika,
  Elköhön sinä ikänä,
  Pyhänä kosihin menkö,
  Alla juhlan juoksennelko;
  Pyhänä pahatki piiat
  Palttinaisihin panevat,
  Tinavöihin vyöttelevät,
  Kautokenkihin kapivat.
  Katsokoon kas'elta neittä,
  Nokitieltä noutakohon,
  Neittä kaskikantoloista,
  Riihivartasta tytärtä!

  Elköhön emoton poika,
  Elköhön sinä ikänä,
  Huoran hurstille ruvetko,
  Lakanoille mieron lautan.
  Huorat hurstia kutovat,
  Lakanoita laittelevat,
  Maata poikani poloisen.
  Huoli et huoran hurstiloista,
  Lakanoista mieron lautan;
  Ennen maannet maata vasten,
  Ollet ilman olkiloilla,
  Parempi yksin öitä olla,
  Kun kahen pahan keralla,
  Viien, kuuen kunnottoman.

  Tulipa tukan repijä.

  Hyv' on poikanen tehessä,
  Kaunis kasvateltaessa,
  Saahessa ylen soria,
  Kapaloiessa koria;
  Vaan en tieä mie emonen,
  Enkä kantaja katala,
  Mikä tullevi tehystä,
  Kannetusta kasvanevi,
  Jos tuli suvulle surma,
  Kasvoi herja heimokunnan.
  Jo moni mokoma eukko,
  Moni kantaja katala,
  Vuotti tuutusta tukia,
  Kätkyestä käskyläistä,
  Vaan tuli toruja poika,
  Sai poika pahantapainen;
  Tuli tukkien repijä,
  Hapsien hajottelija.

  Pitäisi pojan poloisen
  Piteä pitempi mieli
  Eikä eukolle torua,
  Vanhemmalle vastaella.
  Kun poika polut näkisi,
  Lapsi synnyntäsiansa,
  Ei tuo eukolle toruisi,
  Vanhemmalle vastoaisi;
  Itse tottelis' emoa,
  Varajaisi vanhempata.

  Tuuti, tuuti poikalasta.

  Tuuti, tuuti tyttölasta,
  Sen parempi poikalasta;
  Poikanen miniän tuopi,
  Ve'enkantajan vetävi,
  Saapi saunanlämmittäjän,
  Vastanhautojan hakevi:
  Mee isäntä kylpemähän,
  Mee emäntä kylpemähän
  Korenta koan perässä,
  Saavi saunan porstuassa,
  Kappa kaivon kannen päällä,
  Vastat vanhalla luhilla.

  Tuuti, tuuti poiuttani.

  Tuuti, tuuti poiuttani,
  Poiuttani pienuttani,
  Lastani ihanuttani,
  Kantamaista kaunuttani!

  Tuuti lasta tuomariksi,
  Kiiku kirjan kantajaksi,
  Liiku linnan vanhimmaksi,
  Heilu herraksi hyväksi;
  Maakunnan kurittajaksi,
  Kaiken kansan kaitsijaksi,
  Läpi linnan liikkujaksi,
  Vaalastin vaeltajaksi;
  Supun suuren istujaksi,
  Pikarin pitelijäksi,
  Olutkannun kantajaksi,
  Tuopin tuojaksi tupahan;
  Vetäjäksi verkahousun,
  Saajaksi samettiliivin,
  Mustan kengän polkijaksi,
  Saappahan samoajaksi!

  Pahenneet polvet.

  Kolkkoa tätä kotoa,
  Kuka tään koan sisässä?
  Mie poloinen poikineni,
  Lintu laiha lapsineni.

  Olipa minulla ennen,
  Oli kun muillaki emoilla;
  Polvet poikoa piellä,
  Käet lasta käännätellä
  Polvet paljoa paremmat,
  Käsivarret vantterammat.

  Tytär syntyi, tyhjä syntyi.

  Poika syntyi, polte syntyi,
  Polte syntyi, kaski kasvoi;
  Tytär syntyi, tyhjä syntyi,
  Tyhjä syntyi, kaiho kasvoi.

  Ken se tuutii poikalasta,
  Sepä totta torjuttavi;
  Ken se tuutivi tytärtä,
  Se vaan tyhjeä tekevi.
  Äyri äijistä pojista,
  Yksi tyhjä tyttäristä,
  Jos kylälle naitakohon,
  Tahi koissa kasvakohon,
  Tahi tauti tappakohon,
  Surma suin lopettakohon.

  Ei tukia tyttärestä.

  Varsa on vaivaisen hevonen,
  Tytär lapsi tyhjän eukon.
  Tuuvitan tätä tytärtä,
  Tätä lasta liekuttelen;
  En tieä emo poloinen,
  Enkä kantaja katala,
  Tuikseniko tuuvittelen,
  Varoikseni vaapottelen,
  Vaiko tuuvin tuskikseni,
  Vaalin lasta vaivoikseni.

  Noin ne ennen eukot tiesi,
  Muisti muinaiset eläjät:
  "Elköhön emo tytärtä,
  Elköhön sinä ikänä,
  Tuiksensa tuuvitelko,
  Varoiksensa vaapotelko;
  Ei tule emon tukia,
  Eikä vanhemman varoa
  Tuki mieron turmioille,
  Vara mieron vaahtisuille.
  Kielsi vanha Väinämöinen,
  Epäsi suvannon sulho,
  Tytöstä emon tukia,
  Vanhan äitinsä varoa."

  Kun tytär hyvä tulisi.

  Emo tuuti tyttöänsä,
  Liekutteli lempiänsä,
  Toivoi tuuvitellessansa,
  Lauloi liekutellessansa:
  "Kun tytär hyvä tulisi;
  Kasvaisi emon kananen,
  Sitte nuorra naita'isi,
  Vihantana vietä'isi,
  Kylässä kyselemättä,
  Naapurissa lausumatta;
  Sitte ei kontit korkeneisi,
  Eikä laavat lankiaisi,
  Konttiselät kollehtisi,
  Väskyselät vällehtisi."

  "Kun tytär paha tulevi,
  Tytär tuhma turmeltuvi;
  Eip' on nuorra naiakana,
  Vihantana vieä'känä,
  Vaan ne kontit korkenevat,
  Sekä laavat lankiavat
  Konttiselät kollehtivi,
  Väskyselät vällehtivi."

  Mihin tuutinen tytärtä.

  Tuuvitan tätä tytärtä,
  Tätä lasta liekuttelen,
  Souan pienisormistani,
  Vakaistani vaapottelen;
  Vaan en tieä vaimo raukka,
  Tunne en kantaja katala,
  Mihin tuutinen tytärtä,
  Kuhun lasta liekuttanen,
  Minkä karjun kainalohon,
  Kunka rehvanan rekehen.
  Pitäisipä piikasien
  Kahen puolensa katsella,
  Ennen kihlan ottamista,
  Kauppahan rupeamista.

  Pitäisipä piikasien;
  Pitäisipä poikienki,
  Yli päänsä ymmärrellä,
  Tulla ei tuhmasti tupahan,
  Käyä kättä iskemähän,
  Sormia sovittamahan.
  Kyll' on kihlan kantajoa,
  Talarin taritsijoa,
  Neien viejeä vihille,
  Kuortihin kulettajoa;
  Ei ole lapsen syöttäjeä,
  Ei emon elättäjeä.

  Ellös vainen neito nuori,
  Ellös kasvaja kananen,
  Rengin reilihin ruvetko,
  Kauppoihin kasakkamiesten,
  Kestipoikien poluille,
  Joutilasten juoniloihin;
  Renki lyöpi reilistänsä,
  Kaupoistaan kasakka lyöpi;
  Poluiltansa kestipoika,
  Joutopoika juonistansa.

  Huolet huovilla tupana.

  Ei tieä emo tekijä,
  Kellen tuutivi tytärtä;
  Jos tuutii tuvalliselle,
  Vaativi varalliselle,
  Vai tuutii tuvattomalle,
  Vaalivi varattomalle,
  Purlakalle puoltuvaksi,
  Rampahan rakastuvaksi.

  Ei tieä tytär kotoinen,
  Kasvaessahan kananen,
  Nostessahan neiti nuori,
  Mistä syöjä syntynevi,
  Kaluaja kasvanevi,
  Lihan syöjä, luun purija,
  Tukan tuulelle jakaja,
  Hapsien hajottelija.

  Ellös vainen, tyttö parka,
  Huolta huoville pitäkö,
  Mieltä miekan kantajalle;
  Huolet huovilla tupana,
  Miekan ponnet porstuina,
  Saapukka salitupina,
  Ummiskengät kellarina,
  Ruoska suolaisna kaloina.

  Miehellenkö vai manalle.

  Noin tuo ennen eukko lauloi,
  Lauloi laajalla mäellä,
  Lauloi lasta liekuttaissa,
  Tuuvitellessa tytärtä:
  "Tuuvitan tätä tytärtä,
  Tätä lasta liekuttelen,
  Vaan en tunne tuuvittaissa,
  Tieä en telkytellessäni,
  Mihin tuutinen tytärtä,
  Kuhun lasta telkytellen,
  Kenen pieksiä pitelen,
  Kenen lyöä lyyräelen."

  Ei tieä emo tytärtä,
  Tunne ei tuota tuhma raukka;
  Kenen on syöä synnyttänyt,
  Kenen on kantanut kaluta
  Miehellenkö, vai manalle,
  Sulhollenko, vai suelle;
  Miel' on neien miehelähän,
  Mieli toinen tuonelahan,
  Korkiastaki ko'ista,
  Kaunihista kartanosta.

  Viel' on vuoro valvoa'ki.

  Tuuti, tuuti tyttöäni,
  Tuuti onnea tytölle;
  Tule onni oppimahan,
  Sekä lykky löytämähän,
  Kirjavalla korjallasi,
  Ruskialla ruunallasi,
  Valkialla varsallasi,
  Tasakarva tammallasi,
  Orihilla olkisella,
  Herne'varrella hevolla!

  Kun et tulle oppimahan;
  Susi syököhön hevosen,
  Tauti miehen tappakohon,
  Tuli korjan polttaköhon!

  Tuuti, tuuti tyttöäni,
  Nukkumahan tyttöäni!
  Nuku, nuku nurmilintu,
  Väsy, väsy västäräkki,
  Nuku nukkumis-ajalla,
  Väsy maata-vuorollasi;
  Viel' on aika valvoa'ki,
  Vuoro toinen valvoa'ki.
  Eipä anna mahti maata,
  Hyvä onni olla jouten,
  Kyty kun kinnasta kysyvi,
  Appi paitoa anovi,
  Apen lapset lahjuksia,
  Nato nauhoja hyviä.

  Tuuti, tuuti tyttöäni,
  Tuuti tyyneksi tytärtä;
  Hyvä on tyttö tyynemmästä,
  Piika suusta pienemmästä.
  Elä'kä itke ilman syytä,
  Elä vaivoitta valita;
  Viel' on syyssä itkemistä,
  Vaivoissa valittamista,
  Ikävissä itkemistä,
  Huolissa kujertamista.

  Tuuti sulhoa tytölle.

  Tuuti, tuuti tyttöäni,
  Tätä tyyntä tyttöäni,
  Tätä pientä piikoani,
  Matalaista marjoani,
  Monen lehmän lypsäjäksi,
  Yheksän heruttajaksi!

  Tuuti, tuuti tyttöäni,
  Tuuti sulhoa tytölle;
  Tullos sulhanen tytölle,
  Mies kaunis, punainen poski,
  Matalainen, saapasjalka,
  Vereväinen, verkahousu!

  Tuuti, tuuti tyttöäni,
  Tuuti Turkuhun tytärtä,
  Kauppamiehelle kanaksi
  Porvarille puolisoksi;
  Viimen vanhemman varaksi,
  Emonsa elättäjäksi!

  Tuuti, tuuti tyttöäni,
  Tuuti lasta tuomarille,
  Kiiku kirjan kantajalle,
  Liiku herralle hyvälle,
  Kaiken kaupan katsojalle,
  Pokostan pohatimmalle,
  Saajalle satalukujen,
  Monen tuojalle tuhannen!

  Minä vaan tuuvin tyttöäni.

  Tuuti, tuuti tyttöäni,
  Tätä pientä piikoani;
  Tuuti tyyneksi tytärtä,
  Vakaiseksi neioistani!
  Elköhön sinä ikänä,
  Kuuna kullan valkiana,
  Tähen tyttären tämänki,
  Vasten lastani vakaista,
  Vitsa viiassa yletkö,
  Koivu korpinotkelmassa!

  Minä vaan tuuvin piikoani,
  Kylän akka poikoansa;,
  Minun on piikani parempi,
  Toista mointa toimevampi,
  Kahta mointa kaunihimpi,
  Viittä kuutta virkiämpi.
  Kylän poika, kyykkäniska,
  Kyykkäniska, kynnyshäntä,
  Käypi kerran katsomassa,
  Kerran toisen tahtomassa,
  Tätä pientä piikoani,
  Matalaista marjoani
  Jos on pieni piikaseni,
  Matalainen marjaseni;
  Kyllä kengillä korotan,
  Kapiukoilla kaunistelen.

  Rahat raskuen tulevat.

  Tuuvin mie tätä tytärtä,
  Tätä lasta liekuttelen,
  Souan pienisormistani,
  Vaalin lastani vakaista.

  Vielä tälle neitoselle,
  Tälle pienelle tytölle,
  Luokki tuominen tulevi,
  Aisa koivuinen ajavi.

  Vielä tälle neitoselle,
  Tälle pienelle tytölle,
  Rahat raskuen tulevat,
  Tengat pienet piehtaroien,
  Killingit kipoa lyöen,
  Tolpat toistansa ajellen.

  Vielä tälle neitoselle,
  Tälle pienelle tytölle,
  Tuoahan Turusta sormus,
  Kihlat toiset Torniosta,
  Riiasta hopiariksit,
  Sormus Suomessa valettu.

  Vielä tätä neioistani,
  Tätä pienoista tytärtä,
  Ajetahan kirjokorjin,
  Souetaan veno-punasin,
  Porvarille puolisoksi,
  Kauppamiehelle kanaksi.

  Yks' on paha ei parane.

  Äiän lassa lankielen,
  Piennä penkiltä putosin,
  Sit' en itkenyt isosti,
  Kovin viikon vieretellyt
  Ne pahat pian parani.
  Yks' on paha, ei parane:
  Kun ma vierin veikon luota,
  Lankesin emon elolta,
  Miehen tuhmasen tulille,
  Varattoman valkioille;
  Siitä nät ikäni itken,
  Ajan kaiken kaihoelen.

  Eipä vainenki pitäisi,
  Eipä piikaista pitäisi,
  Tuvattoman tunnustella,
  Kartanottoman katsella,
  Suojattoman suositella,
  Lepytellä lehmättömän.

  Puutuin tuohon pulluksehen.

  Olisi tämä otettu
  Paikoille paremmillenki,
  Tämä muoto muuanne'ki,
  Tämä kasvo kaikin paikoin,
  Ilman tuotta turmiotta,
  Ilman ilkiriiviöttä.

  Olisi minussa ollut
  Paremman talon miniä,
  Emäntä elollisenki,
  Rahan alku aitallisen.
  Olisi minussa ollut
  Paremmalle puolisolle,
  Verevämmän miehen verta,
  Turpiamman turkin täysi.

  Oisin mie mokoman saanut
  Mäellenki mentyäni,
  Kannoille karattuani;
  Saanut hongista salolta,
  Kantoloista kaskimaalta,
  Löynnyt tieltä tervaskannon,
  Leppäpökkelön lehosta
  Suu kivestä, pää savesta,
  Silmät kuivista sysistä,
  Turpa tuuran taittumasta,
  Parta naavoista pahoista,
  Korvat koivun pahkuloista,
  Jalat koivun konkelosta,
  Varsi puista vaivaisista,
  Muu ruumis lahosta puusta.

  Itse hullu hukkasime.

  Olisi minussa ollut
  Pitemmillenki pihoille,
  Isommille ikkunoille,
  Laajemmille lattioille.

  Olisi minussa ollut
  Piika pienehen talohon,
  Emäntä elollisehen,
  Tuki uutehen tupahan,
  Vara vastasalvettuhun.

  Olisi minussa ollut
  Sukittaja suuremmanki,
  Paremmanki paiottaja;
  Puoliso pohatan miehen,
  Rikkahamman rinnallinen.

  En sano isoni syyksi,
  En isoni, en emoni;
  Iso ei myönynnä minua,
  Eikä kaupannut emoni
  Itse hullu hukkasime,
  Mieletön menettelime;
  Itse tungime tulehen,
  Tieten tervan keitoksehen;
  Itse liitin liinahurstit,
  Laitin aivinalakanat;
  Itse vierehen venäyin,
  Käsivarrelle valauin.
  Katsoin suuta sulhoseni,
  Muotoa mukahiseni,
  Ajatusta ainoseni,
  Mieltä mielivaationi.

  Voipa mieltä miekkoseni!
  Ajatusta ainoseni,
  Suuta suuren sulhoseni,
  Muotoa mukahiseni
  Varikselt' on varren saanut,
  Korpilta nenän kopannut,
  Muovon mustalta sialta,
  Suun kun syövältä suelta.

  Pyyä sulhoa suloa.

  Noin sanoi minun emoni,
  Varotteli vanhempani:
  "Elä vainen neito nuori,
  Elä kasvava kananen,
  Pyyä sulhoa sukilla,
  Miestä kirjokintahilla,
  Paioilla kylän parasta,
  Helmuksilla hempeintä;
  Pyyä sulhoa sulolla,
  Miestä mielisiivollasi,
  Tavoilla tasaista miestä,
  Ku'onnalla kunnollista!"

  En minä piloinen piika,
  En kuullut emon sanoa,
  Pyysin sulhoa sukilla,
  Miestä kirjokintahilla,
  Paioilla kylän parasta,
  Helmuksilla hempeintä;
  Sain ma suuttoman sukilla,
  Kielettömän kintahilla,
  Paioilla kylän pahimman,
  Kylän herjan helmuksilla
  Sain miehen savilapion,
  Korpilta nokan korian,
  Perän pieneltä siviltä,
  Sääret rannan raukujalta.

  Kosto kaunistelemisesta.

  Kostohon minäi koito,
  Kostohon kovaosainen,
  Pi'in piikakunniata,
  Kannatin pohatan puolta.

  Kostohon minäi koito,
  Kostohon kovaosainen,
  Kokosin tätä kokoa,
  Tätä vartta valmistelin,
  Näille ouoille oville,
  Veräjille vierahille.

  Kostohon minäi koito,
  Kostohon kovaosainen,
  Kannoin kaunihit hivukset
  Sian villojen sekahan,
  Sorahutin suorat sääret
  Sian säärien sivulle.

  Kuka tiesi, kenpä luuli.

  Kuka tiesi, kenpä luuli,
  Sokiahan suostuvani,
  Rampahan rakastuvani,
  Niinkun mie sokiaan suostuin,
  Sekä rampahan rakastuin?
  Nukuin untelon sivuhun,
  Miehen kainun kainalohon,
  Ku ei kutkuta kuvetta,
  Eikä kaiva kainaloita.

  Luulin viinoin vietäväksi,
  Olosin otettavaksi;
  Vietihin vesipikarin,
  Vesikannun kaimottihin,
  Pirttiporsahan povehen,
  Karstamuksen kainalohon.

  Viikon vuotin virkiäistä.

  Noin minäki lassa lauloin:
  "Elköhön sinä ikänä,
  Vasten vaivaista minua,
  Ja kohti kovaosaista,
  Vesat viiassa yletkö,
  Ja pajut pahalla maalla,
  Koivut korpinotkelmoilla,
  Kankahaisilla karahkat!"

  Kasvoin siitä suuremmaksi,
  Korkiammaksi kohosin,
  Vuotin viikon vihkiäistä,
  Kauan kaunista valitsin;
  Sain viimein vihaisen miehen,
  Lihan syöjän, luun purijan,
  Tukan tuulille jakajan,
  Hapsien hajottelijan.

  Piti vitsan vieressänsä,
  Nahkaruoskan naulallansa,
  Karsitun karangon käässä,
  Käätyn kartun kainalossa,
  Jolla lyöä lykkäjävi,
  Kohti päätä kolkkajavi.

  Tunnen sulhoni.

  Tunnen mie hyvän tulosta,
  Astunnasta arvaelen
  Tukk' on tyyni tuulessaki,
  Hivus ei visko viimallaki.
  Tulosta pahanki tunnen,
  Astunnasta arvaelen
  Tukka tuiski tuulettaki,
  Hivus viskoi viimattaki.

  Vielä tunnen muien sulhot,
  Muitterammat muien sulhot;
  Kun tulevat muorin luoksi,
  Muhotellen muorin luona;
  Kun tulevat naisen luoksi,
  Nauratellen naisen luona.
  Katso'pas minun katalan,
  Mun katalan kaunoistani,
  Ei tuo muorille muhota,
  Eikä naura naisen luona!

  On kun karhu kaunoseni,
  Sulhoni suelle verta,
  Ikenet on irvellähän,
  Silmät kiljan kaljallahan.
  Nurin tungeksen tupahan,
  Väärin veäksen huonehesen,
  Väätty pihlaja pivossa,
  Käätty karttu kainalossa,
  Seiväs säätty olkapäällä,
  Karsittu karahka käässä
  Ei ketänä muuta vasten,
  Vasten vaivaista minua,
  Kohtipa kovaosaista
  Kohti koitopäivällistä.

  Itken pois ihanat silmät.

  Laulu työksi lankiavi
  Hevosen hyvän re'essä,
  Itku silmähän tulevi
  Pahan miehen vuotehella.
  Jo olen joutunut johonki,
  Kurja kunne'ki osannut,
  Vierelle viholliseni,
  Sanojani saapuville;
  Jo on minulla riivi rinnus,
  Riivi rinnuksen vetäjä,
  Jo on minulla konsti korja,
  Konsti korjan kanneltava.

  Aina aikahan tulisin,
  Aikahan tulettelisin,
  Kun ei tuojani toruisi,
  Saajani pahoin sanoisi,
  Vetäjäni vierastuisi.
  Vaan kun tuojan toruvi,
  Saajani pahoin sanovi,
  Vetäjäni vierastuvi,
  Siit' itken iäni kaiken,
  Ja kaiken elinajani.
  Itken pois ihanat silmät,
  Vieretän verevän kasvon,
  Puotan poskeni punaiset,
  Kasvon kaunihin kaotan.
  Itken kujat kuurullani,
  Läävät länkämäisilläni,
  Itken saavit, itken saunat,
  Itken salvomet saloa.
  Jo tuosta joki tulevi,
  Meri selvä selkiävi,
  Itkemistäni vesistä,
  Läpi pääni laskemista,
  Läpi kulman kulkemista,
  Poskilta putoamista.
  Kylpisi kyläni naiset,
  Sekä naiset naapurini,
  Kolmasti kotini naiset,
  Kylpisin minä itseki,
  Sekä valta vanhempani,
  Sekä saamani emoni,
  Itkemilläni vesillä,
  Läpi pääni laskemilla,
  Läpi kulman kulkemilla,
  Poskilta putoamilla.

  Miesi minulle annettihin.

  Tuota toivoin tuon ikäni,
  Katsoin kaiken kasvinaian,
  Suojakseni suurta miestä,
  Lajikseni laaullista;
  Ei iso suannutkana,
  Eikä äitini luvannut
  Suojakseni suurta miestä,
  Lajikseni laaullista.

  Miesi minulle annettihin,
  Uros uusi laivattihin;
  Miehen mitta, miehen varsi,
  Ei ole miehen mieltä päässä
  Miel' on viety,pää jätetty,
  Aivot otsasta otettu.

  Sain minä savisen saksan.

  Voi minä piloinen piika,
  Kunne kuitenki osasin,
  Polin puulle pyörivälle,
  Varvulle varattomalle!

  Oisipa minuksi ollut
  Paikkoja parempiaki,
  Puita pyörimättömiä,
  Varpuja varallisia;
  Vaan ma hullu hukkasime,
  Mielimennyt mättäsime,
  Tieten tervan keittimehen,
  Silmin valkian sisähän.
  Luulin saksan saaneheni,
  Pajarin valinneheni;

  Sain minä savisen saksan,
  Pahanpäiväisen pajarin
  Multatakka myötävänä,
  Savitakka saatavana,
  Kukon kullat kukkarossa,
  Taskussa kanan hopiat.
  Sain ma untelon urohon,
  Miehen tuulenmielellisen,
  Vielä villin viinanjuojan,
  Hurjan ostajan oluen;

  Kun tuon kaupalle lähetän,
  Kaikki juopi kaupukseni
  Saan saapi, tuhannen viepi,
  Vielä velkoa tekevi,
  Alttinoin kylän akoille,
  Polttinoin kylän pojille.
  Kun tulevi kaupoiltahan,
  Tuo ei tenkoa tinaista;
  Tuopi kyllä kyynäsvartta,
  Viljalta vihaista kättä,
  Jolla tukkani repivi,
  Hapseni hajottelevi,
  Tukat tuulelle jakavi,
  Ahavalle anneksivi.

  Jo johonki saatettu.

  Jo mun saatti saarehinen,
  Juohatti joentakainen,
  Hurstille humalahurjan,
  Viinavillin vuotehelle,
  Vasten tahtoa emoni,
  Varotusta vanhempani.

  Noin sanoi minun emoni,
  Varotteli vanhempani:
  "Ellös vainon neito nuori,
  Ellös kasvava kanarva,
  Hurjan hurstille ruvetko,
  Lakanoille juomalallin,
  Oksentajan olkiloille,
  Tuville tupakanjuojan!
  Usein humalahurjan,
  Useimmin viinavillin,
  Kopra tukkihin tulevi,
  Hapsihin hahattelevi;
  Usein humalahurjan,
  Useimmin viinavillin,
  Oksennus olille jääpi,
  Vaahti vaipalle valuvi,
  Korjata vihaisen vaimon,
  Sekä tyynen työnnytellä."

  Mikä kuitenki minulta,
  Kuka kurjalta tytöltä,
  Mikä otti mielen multa,
  Kuka haikian hajotti,
  Mukomalta mielevältä,
  Kylän kaiken viisahalta;
  Kun menin miehelle pahalle,
  Viinarattihin rakastuin,
  Laskin hurjan hurstilleni,
  Viinavillin viereheni;
  Otin yöksi vuotehelle,
  Laskin kyynysvarrelleni,
  Kuusen oksalta kuvetta,
  Käsivartta karrukselta.

  Tein kaupan kallallisen.

  Olisi minun pitännä,
  Piteä pitempi mieli,
  Vielä vuosi, vielä toinen,
  Vielä vuotta viisi, kuusi,
  Kaiketi kaheksan vuotta,
  Ympäri yheksän vuotta,

  Kahen puoleni katsella,
  Yli pääni ymmärrellä,
  Ei tehä katuva kauppa,
  Ikuhinen itkettävä

  Tein kaupan kallallisen,
  Syrjällisen synnyttelin;
  Otin hurjalta hopiat,
  Kullat mieron kulkijalta,
  Tengat tien kävelijältä,
  Rahat rannan juoksijalta.
  Nukuin nurjuksen nutulle,
  Väsyin värjyn vuotehelle,
  Hurstille humalahurjan,
  Viinavillin vaattehille;
  Hullu lyöpi hurstiltansa,
  Viinavilli vierestänsä,
  Poies potki uutimesta,
  Ulos sängystä uhitti.

  Hyv' on olla hympyrällä.

  Minä jauhan vanha vaimo,
  Home'korva houhattelen;
  Ei mulle miniä jauha,
  Pojan nainen pyörittele.

  Eikä jauha Jaakkoseni,
  Uros lynkä lykkiele,
  Väännättele vääräsääri,
  Hympyräiseni hykerrä;
  Itse jauhan Jaakolleni,
  Väännän vääräsäärelleni,
  Lykkielen lyngälleni,
  Hympyrälleni hykerrän.

  Hyv' on olla hympyrällä,
  Kaunis kampurajalalla
  Hympyrä hyvällä syötti,
  Kampura veen kaloilla;
  Pyhät syötti pyynlihoilla,
  Aret ampulintusilla.
  Pyhä ei kiellä pyytämästä,
  Sapatti samoamasta;
  Aina antoi armoluoja,
  Lupasi hyvä Jumala,
  Pyhänäki pyytäjälle,
  Arkena anelijalle.

  Hyv' on olla hympyrällä,
  Lysti lyngällä eleä
  Kyllä lynkä linnun saapi,
  Kampura kalan vetävi;
  Ei sitä sotahan vieä,
  Ei tahota tappeluhun.

  Minun lauloa pitäisi.

  Kukko lauloi kullallensa,
  Kananlapsi kaunollensa,
  Varis lauloi vaahtokuulla,
  Kevätkuulla keikutteli;
  Minun lauloa pitäisi,
  Reiän olla laulamatta.
  Reiän on kultansa kotona,
  Turvansa tutuilla mailla;
  Minun on kulta kulkehella,
  Minun turva tuul'ajolla,
  Leivänsaaja lentehessä,
  Kyntäjä kylän kululla,
  Rannalla rahan hakija,
  Kapelulla karhitsija.

  Eipä kuulu kullaistani,
  Ei kuulu kujassa käyvän,
  Alla ikkunan asuvan,
  Veräjillä veistelevän,
  Pilkkovan pihalla puita,
  Koan eessä kolkkoavan;
  Sill' on illoilla ikävä,
  Äsken yöllä äitelämpi,
  Aamusilla aatkelampi,
  Havatessa haikiampi.

  Useinpa leinon lesken,
  Usein minun utuisen,
  Puolet pään-alaisiani,
  Toinen puoli vuoettani,
  Kirppujen kisattavana,
  Lutikkojen maattavana.
  Useinpa leinon lesken,
  Usein minun utuisen,
  Keskiöisissä unissa,
  Kopra tyhjeä kokovi,
  Käsi vaalivi valetta,
  Kupehelta kummaltaki.

  Useinpa leino leski,
  Usein minä utuinen,
  Yksin työlle työnteleme,
  Yksin ruoalle rupean,
  Yksin liitäme levolle,
  Käyn ukotta uutimehen.
  Vielä aikahan tulisin,
  Aikahan tulettelisin,
  Yksin työllä ollessani,
  Yksin käyessä vaille;
  Sepä vasta vaikiampi,
  Yksin lähteä levolle
  Ei kutana kumppalina,
  Kuka suuta suikkajaisi,
  Syyhyttelisi sivuja,
  Kupehia kutkuttaisi.

  Ilo ilmahan katosi.

  Lauloin ennen lapsempana,
  Muistin muita pienempänä;
  Laulelin jokaisen lakson,
  Joka kummun kukkuelin,
  Joka rannan rallattelin,
  Lehot leikkiä pitelin,
  Ilman lintujen iloksi,
  Rastahaisien ratoksi,
  Suosioksi sorsasien,
  Allien ajan kuluksi.
  Sillä voitin viisi vuotta,
  Vuotta kuutosen kulutin,
  Armahan isoni luona,
  Emon kannon kartanoilla,
  Veikkoni venon kokassa,
  Siskon marjapoimennilla.
  Allit mulle palkan maksoi,
  Sorsat soittoni sovitti;
  Antoi allit armautta,
  Suloutta sorsat antoi,
  Rastahaiset rattoutta,
  Ilman lintuset iloa.

  Tuli sitte aika toinen,
  Aika entinen aleni,
  Vei sorsa suloutensa,
  Alli armahan elonsa,
  Rastahaiset rattouuen,
  Ilman lintuset ilonsa,
  Jäivät leikkini leholle,
  Ajat armahat aholle,
  Ilot kaikki kankahalle,
  Laulut laksohin katosi.

  Niin en nyt enempi laula,
  Enkä oikein osaja,
  Hopiatt' en ensinkänä,
  Vaskett' en vähäistäkänä;
  Laulajan laki palavi,
  Runon kulkku kuivettuvi,
  Vaan ei korvat kuulijoitten,
  Naurut ilman istujitten,
  Naurut naisten, mielet miesten,
  Arvelot kylän urosten.

  Vielä laulaisin rahalta,
  Kullalta kukahtelisin,
  Hopialta huolisime,
  Varustaisime vas'elta;
  Enkä äijiä anoisi,
  Kovin paljo pakkoaisi:
  Alttinan kylän akoilta,
  Polttinan kylän pojilta,
  Neljä tenkoa tytöiltä,
  Ruplan ukko ruhtinoilta.

  Laulu laiskana pitävvi.

  Minä neuon neitosia,
  Sanelen sanan tytöille:
  Elä neito liioin laula,
  Liioin laula, paljo naura;
  Laulu laiskana pitävi,
  Virret työtä viivyttävi.
  Ei kolka kosijan kengät,
  Kirjakorjat kiiättele,
  Tytön työttömän tykönä,
  Lapsen laiskan kartanolla;
  Konnat kolkkavat pihalla,
  Pahat kalkki kartanolla,
  Vievät lapsen lauluiltansa,
  Viettelevät virsiltänsä,
  Iäksensä itkemähän,
  Kuuksensa kujertamahan,
  Miehen tuhmasen tulilla,
  Varattoman valkioilla.

  Äiän mieki hullu huusin,
  Äiän raukka rallattelin;
  Ei ollut hullun kieltäjäistä,
  Ankaran asettajaista,
  Jok' oisi opettanunna,
  Sanonut sanan minulle:
  "Elä huua hullu tyttö,
  Elä mieletön melua;
  Saat sa hullun hurstillesi,
  Mielipuolen puolellesi,
  Joka itkettää ikäsi,
  Ajan kaiken kaihottavi."

  Ei oo huolta neitosena.

  Elkäte tytön typykät,
  Elkäte emosen lapset,
  Kovin konstia kysykö,
  Ja valitko valkiata;
  Konstill' on kova kulakka,
  Naastilla navakka ruoska,
  Käsi vahva valkialla,
  Käsi vahva, syän suuri
  Lihan syöpi, luun purevi,
  Veren uuelta vetävi,
  Tukat tuulelle jakavi,
  Ahavalle anneksivi.

  Mitä te tytöt suretta,
  Mikä teiän neitosien,
  Jospa vielä viikommanki
  Kasvatta emon ko'issa?
  Ei oo huolta neitosena,
  Tyttönä pahoa mieltä;
  Äsken huolta hoivatahan,
  Pannahan pahoa mieltä,
  Kun on liina liitetähän,
  Lakki päähän laitetahan.

  Mipä liina liitetähän,
  Sepä saaha'an sanoja;
  Mikä lakki laitetahan,
  Se pannaan pahoa mieltä;
  Housut huolella pitävi,
  Miehen vaattehet varulla,
  Paitaset pahoilla mielin,
  Sukat suurella suvulla.

  Vanhan lahjat nuorelle.

  Ei pitäisi neien nuoren
  Miestä vannoa valita
  Vilu käsi, jäinen jalka,
  Kylmät kylkensä molemmat;
  Ei älyä nuori neito
  Vanhan miehen miettehiä,
  Vanha ei se varsinkana
  Tunne nuoren tarpehia.

  Na'i vanha nuoren neien,
  Otti vanhan nuori neito.
  Kävi vanha kaupunkikin.
  Osti sieltä rätsinäisen,
  Antoi nuorelle kätehen.
  Nuori sylki ja pakisi:
  "Voi sinua lemmon vanha,
  Harma'an havukan silmä,
  Mustan koiran karvan kutri!"

  Na'i vanha nuoren neien,
  Otti vanhan nuori neito.
  Kävi vanha kaupunkihin,
  Osti sieltä sussunaisen,
  Antoi nuorelle kätehen.
  Nuori sylki ja pakisi:
  "Voi sinua lemmon vanha,
  Harma'an havukan silmä,
  Mustan koiran karvan kutri!"

  Na'i vanha nuoren neien,
  Otti vanhan nuori neito.
  Kävi vanha kankahalle,
  Toi karahkan kankahalta,
  Alkoi nuorta peipotella.
  Nuori hyppi ja rukoili:
  "Voi mun kultakutriseni,
  Sinisilmä sirkkuseni,
  Minun armas ainoseni,
  Kukankarva kaunoseni!"

  Vanhan eukon valitus.

  Kuulin ennen eukon vanhan,
  Valittavan vanhan eukon,
  Pojastansa noin puhuvan,
  Lapsestansa laulelevan:
  "Niin minäi äiti raukka,
  Kun on muutki äiti raukat,
  Tuuvin lapsesta tukia,
  Vanhan päiväni varoa,
  Pyssykäistä pyörittelin,
  Jousikäistä jouvuttelin.
  Ei tullut emon tukia,
  Ei varoa vanhan päivän
  Tulipa tuska kantajalle,
  Vahvistui emolle vaiva,
  Tuli tukkani repijä,
  Kasvoi kallon kolkuttaja."

  "Toivoin miestä lapsestani,
  Urosta ukon pojasta;
  Eipä miestä tullutkana,
  Urosta utaununna
  Tuli tuppelo sukuni,
  Epatto emän-alani;
  Tuli tuhmin kansahani,
  Laiskin lapsi joukkiohon;
  Tuli villi viinanjuoja,
  Raivo ostaja oluen."

  "Josp' on söisi siivollansa,
  Joisi taitavan tavalla;
  Vaan on syöpi syrjillänsä,
  Juopi juomarin tavalla."

  Mitäpä kylä kyselet.

  Kylä kyllinki sanovi,
  Miero mieltä jatkoavi,
  Ihmiset imehtelevi,
  Ajan kaiken kalkuttavi,
  Sonnassa minun elävän,
  Kakaroissa kasvavani.

  Vaan mitä kylä kyselet,
  Kuta miero kuikuttelet,
  Näistä pienistä pihoista,
  Kapehista karjateistä?
  Suokohon sula Jumala,

  Antakohon armoluoja,
  Tätä sontaista pihoa,
  Kakaraista kaivotietä;
  Kyllin sontoa pihalle,
  Kakaroita kaivotielle,
  Kyllin sonnan säätäjätä,
  Kakaran karistajata,
  Näillä pienillä pihoilla,
  Kapehilla karjateillä!

  Suokohon sula Jumala,
  Antakohon armoluoja,
  Oluessa tuopit olla,
  Maljat maiossa märätä;
  Jotta saisi saamatonki,
  Ottaisi olematonki;
  Jott' oisi antoa kylälle,
  Kyllin itsellä eleä!

  Lempoko lennätti tänne.

  Lempoko lennätti minua,
  Paha henki tänne painoi,
  Saattoi puolelta pokostan,
  Kantoi koista korkiasta,
  Korville Kostamuksen,
  Puolehen puropohjan,
  Vierehen ve'en mustan,
  Uroille umpilammin,
  Alliksi Akimaisen,
  Sorsaksi Sohjan poian!
  Parempi minun olisi
  Olla puolella pokostan,
  Marjana isoni mailla,
  Emon mailla mansikkana,
  Lapukassa lassa piennä
  Peipona kotipihoilla.

  Rajan taaksi raapattihin.

  Mikä lie minusta nähty,
  Kuka kummanen katsottu,
  Kun ei naitu naapurihin
  Kopattu kotirikoille;
  Eikä Ouluhun otettu,
  Kuletettu Kuopiohon,
  Liperihin liikutettu,
  Saatettu Savon rajoille.
  Vietihin Wenäehelle,
  Rajan taaksi raapattihin,
  Joss' ei äiti ääntä kuule,
  Iso ei itkua tajua,
  Itikoissa itkeväni,
  Paarmoissa parahtavani.

  Oisin naitu naapurihin,
  Otettu omille maille,
  Kotihin koti näkyisi,
  Ison pelto ikkunoihin;
  Kuuluisi kukonki ääni,
  Oman pihan rikkasilta,
  Koiran haukunta kujilta,
  Käin kukunta kuusikolta.

  Viety on maille vierahille.

  Mikä lie minusta nähty,
  Mikä nähty, kuka kuultu,
  Kuka kumminki havattu,
  Kun ei naitu naapurihin
  Otettu omille maille,
  Oman pellon pientarelle;
  Lie'kö nähty äiä syövän,
  Äiä syövän, äiä juovan,
  Vai viikon viruneheni,
  Ei varahin nousevani?

  Jo olen johonki saatu,
  Ylen loitos luovutettu,
  Viety maille vierahille,
  Maille ouoille otettu,
  Ikävissä itkemähän,
  Kovin päivin kuolemahan.
  Paremp' ois omalla maalla
  Juoa vettä tuohisesta,
  Kun on maalla vierahalla
  Juoa tuopista olutta.

  Emon kanaset.

  Kasvatti minun emoni,
  Kasvatti kanoja parven,
  Toisen parven joutsenia,
  Nuot on aialle asetti,
  Seisotteli seipähälle;
  Tuli kokko, niin kohotti,
  Tuli haukka, niin hajotti,
  Tuli lempo, niin levitti,
  Yhen vei Wenäjän maalle,
  Toisen saatteli Savohon,
  Kolmannen kotihin heitti.

  Jonka vei Wenäjän maalle,
  Se soassa surmattihin;
  Jonka saatteli Savohon,
  Sen Savossa tauti tappoi;
  Kolmannen kotirikoilla
  Tappavi ikuinen itku,
  Mielalat menettelevi,
  Kovat päivät kuolettavi.

  Tullut muoto mustemmaksi.

  Olinpa minäi ennen,
  Olin kun omenakukka,
  Olin marja maatessani,
  Lehti liikkuellessani,
  Istuessani ihana,
  Armas astuellessani;
  Moni katsoi muotohoni,
  Varteheni valkotteli.
  Nyt on muoto muunne saanut,
  Kasvo kaunis vanhentunut,
  Tullut muoto mustemmaksi,
  Kasvo kaiaksi ruvennut.
  Mure tuonut mustan muovon,
  Huoli kasvon kaientanna;
  Hoikk' on huoleva hevonen,
  Murehtiva vaimo musta.

  Luulin käyväni käkenä.

  Toisin tiesin, toisin luulin,
  Toisin toivotin ikäni;
  Toisin tiesi suuri luoja,
  Toisin toivotti Jumala.

  Käkesin käkenä käyä,
  Kukahella kukkuroilla,
  En käkenä käynytkänä,
  Kukahellut kukkuroilla;
  Toisin otteli osani,
  Toisin käv' käkeykseni,
  Toisin väänti väärä lykky,
  Toisin onni ohjaeli
  Väänti väärälle lykylle,
  Onnelle osattomalle.
  Täytyi ruupuhun ruveta,
  Käsin käyä tähteliille,
  Piti lenteä leholle,
  Havupuille haihatella.

  En nyt tuota tuhma tunne,
  Äkki outonen älyä,
  Kunne luome luotu lapsi,
  Kunne kaivame katala,
  Tien kunka otan etehen,
  Juonen kunka juostakseni;
  Lähenkö revon rekehen,
  Vai lähen jänön jälille.

  Jos lähen revon rekehen,
  Revoll' on reki matala;
  Kiskoisi joka kivonen,
  Joka kanto kaapaseisi.

  Jos lähen jänön jälille,
  Koukkupolven polkumille;
  Jänö peittäisi jälensä,
  Koukkupolvi polkumensa.

  En lähe jänön jälille,
  En rekehen repo raukan;
  Istun ilveksen rekehen,
  Ilves vie ison kotihin,
  Reen käymättä kivihin,
  Kantoloihin koskematta.

  Jouvuin puulle pyörivälle.

  Voi minä poloinen lapsi,
  Poloisella Pohjan maalla!
  Jo minä johonki jouvuin,
  Jouvuin puulle pyörivälle,
  Varvalle vapisevalle,
  Sain lehelle liekkuvalle.

  Kunne puuhut pyörrähtävi,
  Sinne pyörrähän jälestä;
  Kunne varpa vaapahtavi
  Sinne vaapahan jälestä;
  Kunne lehti liekahtavi,
  Sinne liekahan jälestä.

  Oisipa minuksi ollut,
  Ollut puita pyörimättä,
  Varpoja vapisematta,
  Lehtilöitä liekkumatta;
  Itse hullu hukkasime,
  Mieletön menettelime,
  Itse mie isosta luovuin,
  Itse äitistä erosin,
  Itse vierin veikoistani,
  Siirrime sisaristani,
  Sorsan suojille sioille,
  Allien asuntamaille,
  Sisareksi siikasille,
  Lohen poian puolisoksi.
  Siellä sorsa suojelevi,
  Tavi laitto laajelevi,
  Siika silmäni pesevi,
  Hauki pääni harjoavi,
  Ahven suuta anneksivi,
  Veen kalaset kauloavi.

  Jopa vaan minun poloisen,
  Jo kohta poloisen lapsen,
  Sisar saapi siikasina,
  Veikko haukina vetävi,
  Emo appo ahvenina,
  Iso kaikkina kaloina.

  Itken kurja kulkuani.

  En itke ison hyvyyttä,
  Enkä äitin armautta,
  Vaan itken isoni maita,
  Maita maammoni murajan;
  Itken veikon valkamia,
  Siskon siltoja paheksin.

  Tuota itken tuon ikäni,
  Kun olen kurja kulkusassa,
  Raukka rannan juoksennassa,
  Vaivainen vaeltamassa.
  Sain ma kurja kulkemahan,
  Raukka rannat kiertämähän,
  Vaivainen vaeltamahan;
  Jouvuin kylmähän kylähän,
  Rautaisehen rahva'asen
  Lapset raukan rannikolla,
  Keion mieron kierrännässä,
  Vaivaisen kylävarassa.

  Tuulet kurjalla tupana,
  Saunana vesisatehet;
  Mont' on tuulta tuulevata,
  Monta saapoa saetta,
  Päälle lapsen armottoman,
  Vaattoman vaimon päälle,
  Näillä ouoilla ovilla,
  Kyläsillä kynnyksillä.

  Kun oisin kuollut kuusiöisnä.

  Syäntäni syytelevi,
  Päätäni pahoin panevi;
  Viekäte minua maata,
  Tupatkate tuutumahan,
  Ikuisille vuotehille,
  Polvuisille pääaloille,
  Näiltä päiviltä pahoilta,
  Ilmoilta ilottomilta!

  Kun en oisi kurja raukka
  Luotu tänne luonnankana,
  Näille päiville pahoille,
  Ilmoille ilottomille.
  Parempi minun olisi,
  Parempi olettelisi,
  Syntymättä, kasvamatta,
  Suureksi sukeumatta,
  Tämän ilman tuntematta,
  Näkemättä näätki päivät.

  Eikä surma suorin tehnyt,
  Tauti oikein osannut,
  Kun ei tappanut minua,
  Kun mie liekuin kätkyessä,
  Karjuin eukon kainalossa.

  Kun oisin kuollut kuusiöisnä,
  Katonut kaheksan-öisnä,
  En oisi paljoa pitänyt
  Pikkaraisen pientaretta,
  Kyynärän pyheä maata,
  Eroon itkua vähäsen,
  Ison ei väheäkänä.

  Tahi kun karjassa kävelin,
  Lassa lammasten keralla,
  Kun oisi karhu kaatanunna,
  Susi surmannut minunki,
  Niinkun kaatoi lammaskarjan,
  Lehmät kaunoiset kaotti!
  Parempi minun olisi,
  Parempi olisi ollut,
  Olla karhun kainalossa,
  Suussa juoksevan sutosen,
  Kun reessä repokypärän,
  Korjassa korian sulhon.

  Minä pyy pesätön lintu.

  Ajattelen aikojani,
  Muistan muita päiviäni,
  Entistä elantoani;
  Niin oli entinen elanto,
  Kun kesäinen päivän nousu,
  Aamu armas aurinkoinen.
  Niin on nyt minun eloni,
  Kun pimiä pilven ranta,
  Tahi laaka lammin ranta;
  On kun syksy-yö suruinen,
  Pimiä kun talven päivä.

  Olin ennen kun olinki,
  Olin kun omenakukka,
  Tahi tuores tuomenkukka;
  Olin mansikka mäellä,
  Punapuola kankahalla,
  Koppelo eroon ko'issa,
  Tavi taaton kartanolla,
  Sirkkunen sisaren luona,
  Vesilintu veikon luona
  Missä nyt minun kotini,
  Kussa kurjan kartanoni?

  Koti on koppelon pojilla,
  Kartano kylän kanoilla,
  Pesä pyillä pienoisilla;
  Minä koppelo koiton,
  Minä kana kartanoton,
  Minä pyy pesätön lintu.
  Korvess' on minun kotini;
  Kalliolla kartanoni,
  Maantiellä minun majani,
  Turpehessa muut tupani,
  Aian soppi on suojanani,
  Joka tuuli turvanani,
  Meren aallot armonani,
  Meren vaahet varjonani.

  Sinnes nyt pihani pitkät.

  Olin mieki neito muinen,
  Olin kasvava kananen,
  Pitkillä ison pihoilla,
  Oman taaton tanhuilla;
  Kävin kukkana kujilla,
  Kajavana kartanoilla.

  Toisin nyt minun poloisen,
  Toisinpa tätä nykyä:
  Sinnes on pihani pitkät,
  Kunnes pitkät pilven rannat;
  Sinnes kaiat kaivotieni,
  Kunnes kaiat kaaren rannat;
  Sinnes laajat lattiani,
  Kunnes laajat lammin rannat;
  Sinnes oikein oveni,
  Kunnes oikein otavat.

  Kului kultainen ikäni.

  Kului kultainen ikäni
  Kului koiran kunnialla;
  Väsyi herttainen väkeni,
  Väsyi väärällä tavalla.
  Ei kulunut kutsuloissa,
  Ei väsynyt välttilöissä;
  Kului kuivissa sanoissa,
  Väsyi silmävääntelöissä,
  Hautui hammasten välissä,
  Kiehui kielikattilassa.

  Monipa minulla onpi,
  Usia olettelevi,
  Virkkaja vihaisen äänen,
  Äänen tuiman tuikuttaja;
  Ei ole minulla monta,
  Tieä en raukka yhtäkänä,
  Sanan armon antajata,
  Suin sulin puhelijata,
  Kiukahalle käskijätä,
  Uunille uhittajata,
  Tuppurista tultuani,
  Satehesta saatuani,
  Kylmästä kyhättyäni
  Turkin helmat tuppurissa,
  Viitan helmat viehkurissa,
  Hallassa hamehen helmat.

  Väki herttainen väheni.

  Kului kultainen ikäni,
  Valui armas vartaloni,
  Väki herttainen väheni;
  Ei kulunut kunnialla,
  Ison ikkunan aloilla,
  Kului kunniattomilla,
  Kylän kynnyspolkimilla,
  Meni mieron juoksennassa,
  Väheni kylävälillä,
  Valui vaivoissa pahoissa.

  Kesät kontuja keräsin,
  Talvet väännin taikon vartta,
  Piti käyä piilosassa,
  Metsän korvessa kovassa;
  Pässit päätäni puneli,
  Oinas otsakierojani,
  Minun päätäni piloisen,
  Otsoani onnettoman.

  Pah' oli orjana eleä.

  Pah' on orjana eleä,
  Käyä toisen käskyläisnä
  Olin orja mieki muinen,
  Palkanpiika pappilassa;
  Pah' oli olla pappilassa,
  Kehno kellon soittajassa,
  Paljo pantihin olutta,
  Meille hiivat heitettihin.

  Pah' oli olla orjuuessa,
  Ei parempi emantuuessa:
  Unta täynnä uunin korvat,
  Paljo pankolla makuuta,
  Ei emännän vuotehella,
  Talon vanhimman varalla.

  Olut vieri kun vetehen.

  Olinpa minäi ennen
  Kirkon kippa, linnan lippa,
  Sulhasten syämen syttö,
  Nuorten miesten mielitietty;
  Moni katsoi muotoani,
  Vartaloa valvatteli.
  Kesät kengässä kepasin,
  Talvet saksan talluksessa,
  Turun uuessa tuvassa,
  Kauppamiehen kartanossa.
  Join ma kahvia kahesti,
  Kolmasti koin oluet;
  Saksa kullaksi saneli,
  Kanaksensa kauppamiehet,
  Pienet herrat hertaksensa,
  Sorsaksensa suuret herrat.

  Tulin vanhaksi varahin,
  Epatoksi ennen muita;
  Nurin katsoi nurkkaherrat,
  Väärin katsoi väärttimiehet,
  Katsoi kaltoin vierahatki,
  Ei oikein omat isännät.

  Olut vieri, kun vetehen,
  Kaatui kahvet, kun jokehen;
  Jo olen hyljätty hyvänen,
  Olen heikko heitettynä,
  Omin sormin soutamahan,
  Omin väin vetelemähän,
  Omin kengin kenkimähän,
  Syömähän omin lusikoin.

  Ei nyt paista palmikkoni.

  Kun olin ennen nuorra neinnä,
  Nuorra neinnä kasvavana,
  Niin mun keikkui keträpuuni,
  Kun veikon venehen kokka;
  Niin mun verkani vihotti,
  Kun isoni nurminiittu;
  Niin mun paisti palmikkoni,
  Kun kaunis kasarivaski;
  Niin mun huohti kaulahuivit,
  Kun on kullattu hopia,
  Tahi kukat kultalatvat,
  Keskellä kesäsyäntä;
  Helmukseni hempiämmät,
  Kaunihimmat karvaltansa,
  Kun on armas aamurusko,
  Kaunihimmat taivon kaarta,
  Sa'an karvan kantavata.
  Kenkäni käkenä kukkui,
  Kesälintuna lipasi,
  Käyessäni kirkkotietä,
  Toisten tyttöjen keralla.

  Nyt on tullut aika toinen,
  Elo entinen kaonnut;
  Ei nyt keiku keträpuuni,
  Eikä verkani vihota,
  Paista ei palmikot isosti,
  Eikä huoha kaulahuivit,
  Helmukseni ei helota,
  Eikä kengät kukkuele.

  Nyt on tullut turmiolle.

  Olin armas aikoinani,
  Kaunis kasvinpäivinäni,
  Lakla emoni lattioilla,
  Tavi taattoni pihoilla,
  Vesilintu veikon luona,
  Sirkkunen sisaren luona.

  Kun ma läksin astumahan,
  Kirkkotietä teppomahan,
  Astuin allin askelilla,
  Taputin tavin jaloilla;
  Monen miehen mieli vieri,
  Monen sulhon suu muhahti,
  Tämän allin astuessa,
  Vesilinnun viertessäni.

  Nyt on aika toisin tullut,
  Päivä tuhmempi tavannut;
  Olen tullut turmiolle,
  Tammanna tavattomaksi,
  Joka sammakon sanella,
  Joka hallin haukkuella,
  Joka korpin koikkuella,
  Mustan linnun muihkaella.

  Vaan elä korppi koiku'kana,
  Elä muihka musta lintu!
  Et very minun verellä,
  Et liho minun lihalla;
  Se on vettä, mi on verta,
  Sepä luuta, mi lihoa.

  Olin ennen otramaana.

  Olin ennen otramaana,
  Otramaana, kakramaana,
  Kaalimaana kaunihina,
  Papupeltona parasna;
  Jo jouvuin sekalimaaksi,
  Kehnon heinän kasvajaksi,
  Tulin nurmiturpeheksi,
  Sain sammalmättähäksi.

  Olin ennen, kun olinki,
  Armahampi aikoinani,
  Olin kukka kuuskesoisna,
  Vilkka viisivuotisena;
  Kun ma istuin, maat ilotsi,
  Kun ma seisoin, seinät kuulti,
  Kun ma tanssin, taivas kiehui,
  Kun kävin, kämärät läikkyi.

  Olin mansikka mäellä,
  Puolakukka kumparella,
  Maksoin markat maatessani,
  Tengat tietä käyessäni;
  Jos nyt en mitänä maksa,
  Maksa en maallista matoa,
  Toukan syömeä tomua,
  Riihen eellistä rikaista.

  Jos ma lauluille las'eme.

  Jos ma lauluille las'eme,
  Virrentöille työnteleme;
  Laulan ma meret mesiksi,
  Meren hiekat hernehiksi,
  Meren kivet kirstuloiksi,
  Meren kaislat kaupungiksi.
  Laulan neien kaupunkihin,
  Liitän linnani sisähän,
  Joka piioista pitävi,
  Neitosista niekuttavi.
  Se ei suostu sormuksihin,
  Mielly miehiin hyvihin;
  Ennenkun kosissa käynen,
  Itse käynen katsomassa.

  Nain ma tuosta nuoren neien,
  Otan linnasta lihavan,
  Jonka kanssa yöt lepeän,
  Kahen päivät kallottelen.
  Tuosta kasvan kaunihiksi,
  Ylenen ylen hyväksi,
  Paisun linnan paimeneksi,
  Vahvan linnan vartiaksi.
  Suorin poikaset sotahan,
  Nuoret miehet miekka vyölle;
  Itse linnassa lihoan.
  Sekä kasvan kaupungissa,
  Juon olutta, minkä jaksan,
  Apan kaupungin kanoja.
  Sure en sitte Suomen maita,
  Enkä Suomen neitosia
  Suomess' on soriat neiot,
  Kaunokaiset Karjalassa;
  Lihavammat linnassani,
  Kaunihimmat kaupungissa.

  Käynti roualassa.

  Lähen tästä roualahan,
  Hyvän rouan kartanohon,
  Kullaista kujoa myöten,
  Hopiaista tietä myöten,
  Jost' on sillat silkin pantu,
  Veralla vetelät paikat.

  Jo joutui joki etehen,
  Häilähti hätä kätehen;
  Hypätenkö, harpatenko?
  Hypätkäme, harpatkame.

  "Hyvä huomen roualan,
  Onni uutehen tupahan!
  Täältä leikari tulevi,
  Keikari keritteleksen:
  Joko on viikon viinat pantu,
  Kauan otraiset oluet;
  Onko lautaiset laottu,
  Lusikkaiset lautaisilla;
  Onko pirtti pyyhittynä,
  Sekä sintsi siivottuna;
  Onko pesty pitkät penkit,
  Lattiat vesin valettu,
  Sillat silkillä katettu,
  Veran lestolla ve'etty,
  Tulla Turun poikasien,
  Saaha Saksan sulhosien?"

  "Onpa viikon viinat pantu,
  Kauan ollehet oluet;
  Onpa lautaiset laottu,
  Lusikkaiset lautaisilla;
  Viel' on pirtti pyyhittynä,
  Sekä sintsi siistittynä,
  Pesty pitkät seinäpenkit,
  Lattiat ve'en valettu,
  Sillat silkillä katettu,
  Veran lestolla ve'etty,
  Tulla Turun poikasien,
  Saaha Saksan sulhosien."

  "Hyvä kiitos, hyvä laitos,
  Hyvän rouan huonehessa!
  Saako leikar leikin lyöä,
  Piipari ilon piteä,
  Hyvän muorin moisiolla,
  Hyvän vaarin vainiolla,
  Tämän talon tanterella,
  Talon rikkahan rikoilla?"

  "Saapi leikar leikin lyöä,
  Leikin lyöä ja kisata,
  Hyvän muorin moisiolla,
  Hyvän vaarin vainiolla,
  Tämän talon tanterella,
  Talon rikkahan rikoilla."

  "Hyvä kiitos, hyvä laitos,
  Saamasta hyvän sanoman!
  Ken nyt leikkihin tulevi,
  Ken kisahan kerkiävi;
  Tokko roua koista jouti?"

  "Ei roua kotoa joua,
  Tekemist' on työtä paljo:
  Vehnäleivät leipomista,
  Talkkunat taputtamista,
  Mesikannut kantamista;
  Tästä kulkevi kuningas,
  Vaeltavi linnan vanhin.

  Ennen pistän piikojani,
  Panen palkkalaisiani,
  Annan kokkini koasta,
  Tallipojan tanhuasta."

  "Hyvä kiitos, hyvä laitos,
  Saamasta hyvän sanoman;
  Nyt se leikar leikin lyöpi,
  Piipari ilon pitävi."

  "Millä teiän palkan maksan,
  Kullallako, vai hopeella?"

  "Et kullalla, et hopeella;
  Kyll' on kultia ko'issa,
  Vaikka kiukoat tekisi,
  Rauniot rakentelisi,
  Tekis rastit rauniolle,
  Ristit riihen ikkunoihin;
  Anna mulle nuori neito,
  Sillä roua palkan maksat."

  "Annan sulle nuoren neion,
  Panen piioista parahan;
  Annan riskin riihen puijan,
  Konstin kankahan kutojan."

  "Hyvä kiitos, hyvä laitos,
  Hyvän annin antamasta,
  Paremman lupoamasta.
  Hyvin roua palkan maksoi,
  Nuori neito saatiin,
  Neito nuori ja soria."

  Täytyykö tätä tupoa.

  Kuules kultainen isäntä,
  Pienoinen perehen miesi;
  Keltä mä kysyn lupoa,
  Keltä lausun lattiata,
  Minun leikin lyöäkseni,
  Taiten tanssaellakseni?

  Hoi isännät, hoi emännät!
  Kell' on kellarin avaimet;
  Täytyykö tätä tupoa,
  Lainataanko lattiata,
  Tanssia tasaisten miesten,
  Miesten nuorten notkustella?

  Kun ei täytyne tupoa,
  Lainattane lattiata,
  Mie ulos ovia myöten
  Siirten, saarten seinäviertä,
  Kierten, kaarten kartanolle;
  Sitte tanssin tanterella,
  Keikun keskellä pihoa,
  Liipottelen liinamaalla,
  Joss' ei pää lakehen koske,
  Otsa ei ortehen kolaha,
  Jalat sillan liitoksehen.

  "Täytyypä tätä tupoa,
  Lainatahan lattiata,
  Tanssia tasaisten miesten,
  Miesten nuorten notkustella;
  Tarvis ei tanssia pihalla,
  Liipotella liinamaalla
  Harakat pihalla tanssi,
  Pienet linnut liinamaalla."

  Soita'pas soria likka.

  Soita'pas soria likka,
  Rannin likka rallattele,
  Sorialla soitollasi,
  Kumialla kulkullasi,
  Heliällä hengelläsi,
  Kaunihilla kaulallasi!
  Anna suuta, Suomen likka,
  Tälle Suomen sulhoselle;
  Suu ei kulu suuellessa,
  Käsi kättä antaessa.

  Täm' on iltoja iloisin.

  Ilona käki metsässä,
  Lammas laihohalmehessa,
  Neito nuori nuotehessa,
  Pieni lapsi lattialla;
  Iloiset on muutki illat,
  Remusat on muutki retket,
  Täm' on iltoja iloisin,
  Tämä retkiä remusin.

  Laulaisinpa, taitaisinpa,
  Kun olutta tuota'isin,
  Tuoppikana, toinenkana,
  Kannukana, kaksikana.
  Kun ei tuotane olutta,
  Kannettane kannun täyttä,
  Kerin virteni kerälle,
  Sykkyrälle syyättelen,
  Kerän pistän kelkkahani,
  Sykkyrän rekoseheni.
  Silloin laulan, konsa jouan,
  Kun en konsa joua'kana,
  Niin en silloin laula'kana;
  Enkä laula ensinkänä,
  Ei ole kulta kuulemassa,
  Oma armas oppimassa,
  On mua kuuset kuulemassa,
  Oppimassa hongan oksat.

  Miksi juot joesta vettä.

  Näkyi nännit neitoselta,
  Pystyt rinnat piikaselta,
  Juoessa joesta vettä,
  Lakuttaissa lammikosta;
  Mie tuota ihoamahan,
  Ja kohta kyselemähän
  "Miksi juot joesta vettä,
  Lakit vettä lammikosta?"

  "Siksi juon joesta vettä,
  Lakin vettä lammikosta,
  Ei anna iso olutta,
  Ei emoni ensinkänä;
  Iso juotti aisanpäällä,
  Emoni avainperillä."

  Rikas kosija.

  Tullos neitonen minulle,
  Minulle miehelle hyvälle,
  Tälle Suomen sulhaselle,
  Sorialle sorkalelle;
  Ei minulta tyhjä puutu,
  Pahat päivät polvenahan.
  Kolm' on aittoa minulla:
  Yks' on aitta vehkasuolla,
  Toinen parkkikankahalla,
  Kolmansi kotoinen aitta.

  Jok' on aitta vehkasuolla,
  Sihen on vehkoja ve'etty;
  Jok' on parkkikankahalla,
  Sihen on pantu parkkiloita;
  Se kolmas kotoinen aitta,
  Sihen on tyhjeä typitty
  Eikä aivan tyhjäkänä,
  Eikä aivan täysikänä:
  Kanan pää, karitsan kaula,
  Kolme hauin kylkiluuta.

  Tule neitonen minulle,
  Minulle miehelle hyvälle,
  Korialle kumpalille,
  Pohatalle puolisolle;
  Kolm' on lehmeä minulla,
  Yks' on suolla muurikkinen,
  Toinen määllä mansikkinen,
  Kolmas puolukka palolla.
  Yks' on maiolta mahoton,
  Toinen voilla vuolovampi,
  Kolmas vallaton vasoilta;
  Ei ole illoin kytkemistä,
  Eikä aamuin laskemista,
  Suolan, suuruksen surua.

  Keltä mä kysyn tytärtä.

  Kuules kultainen isäntä,
  Pienoinen perehen miesi!
  Keltä mä kysyn tytärtä,
  Keltä anon ainoistasi:
  Kiviltäkö, kannoiltako,
  Vaiko pitkiltä pihoilta;
  Kysynkö kylän akoilta,
  Vai isolta, vai emolta,
  Vai veikolta vanhimmalta,
  Vaiko itseltä tytöltä?

  Kuules kultainen isäntä,
  Pienoinen perehen miesi!
  En minä sinua kiitä
  Kiviltäsi, kannoiltasi,
  Enkä pitkiltä pihoilta,
  Avaroilta aitoiltasi,
  Kun et antane minulle
  Pihan pitkän juoksijaista,
  Aitavieren astujaista,
  Kujavieren kulkijaista,
  Tanteren taputtajaista.

  Monimorsiamellinen.

  Mont' on mulla morsianta,
  Neljä neittä tieossani
  Vielä viieski varalla,
  Kanssa kuues kuuluvissa.

  Yks' on tuolla Toivolassa,
  Niemelässä neiti toinen,
  Kolmansi Kotalahella,
  Neljäs Neitolan kylällä.
  En taia sitä epäillä,
  Eri pelänne ensinkänä,
  Ettei ota onkeheni,
  Kala viiestä ve'estä,
  Osaavasti onkiessa,
  Koukun konstin laskiessa;
  Vaan sitä epäelenki
  Sitä pelkeän pahasti,
  Etten saa ma ensimäistä
  Tuolta Toivolan kylästä.

  Potra on poikana eleä.

  Ei ole herjalla hevoista,
  Emäntät' ei ensinkänä;
  Tulisko ostoa oronen,
  Sekä naimahan ruveta?

  Naisin naisen neitosista,
  Ottaisin omilta mailta;
  Vaan onko nämät nykyiset,
  Nämät tyttäret nykyiset!
  Ne on lyhyen lylleröiset
  Maantasaiset talleroiset,
  Kuvettaskujen tasaiset,
  Vyökusakan korkeuiset,
  Rinnat rikki riivatuilla,
  Hamet halki halvatuilla.

  Nainen linnasta lihavan,
  Kaupungista kaunokaisen,
  Joll' on kallis kampa päässä,
  Kohtapää, kotat jalassa.

  Tahi jos tietäisin vähäsen,
  Arvoaisin aikanani,
  Niin en naisi ensinkänä,
  Nykyisiä tyttölöitä;
  Ne on neitona soriat,
  Koriat ison kotona,
  Äsken akkana äkäiset,
  Vihaiset vihittyänsä.

  Mikäs on poikana eleä,
  Mikäs olla naimatonna?
  Potra on poikana eleä,
  Naasti olla naimatonna;
  Ei oo naista naukumassa,
  Eikä lasta itkemässä,
  Akka ei arttia vetäne,
  Laps' ei leipeä anone.
  Huoleton hevoton poika,
  Aivan huoleton akaton:
  Piä ei piiskasta muretta,
  Kanna ei huolta kannuksesta.

  Oisi mulla vallan miekka.

  Oisi mulla vallan miekka,
  Vallan miekka, vallan valta,
  Vallan valkia hevonen;
  Ajaisin ma neitimaalle,
  Naisin sieltä neittä kolme:
  Yhen nuoren, toisen vanhan,
  Kolmannen kasatun piian.
  Kasatulla työt tekisin,
  Vanhan neuona pitäisin,
  Itse nuorta naurattaisin.

  Kun saisin Savosta naia.

  Kun saisin Savosta naia,
  Joroisista juohatella;
  Minä naisin kolme naista,
  Yhen naisin nuoren naisen,
  Toisen naisin vanhan naisen,
  Kolmannen kasatun naisen.
  Nuoren nuotalle panisin,
  Vanhan vaattehen tekohon,
  Kasatun kiven etehen;
  Nuor' oisi nuotalla parempi,
  Vanha vaattehen teossa,
  Kasattu kiven e'essä.

  Katumoiksi nainen kaunis.

  Oisko mulla, kun on muilla,
  Rekiviitta viien louvun,
  Sa'an maksava satula,
  Heponen hyvännäköinen;
  Naisin naisen neitosista;
  Ottaisin oman emännän,
  Vaimon muita valkiamman,
  Akan muita armahamman.
  Aiä äyriä pitävi,
  Paljo pieniä rahoja,
  Saaha uuesta taloa,
  Naia naista neitosista,
  Ostoa orihevoista.

  Enkä tieä mie poloinen,
  En tunne poloinen poika,
  Tällä inhalla iällä,
  Katovalla kannikalla,
  Nainko naisen nuoremmaisen,
  Eli vanhemman valitsen.
  Elköhön poloinen poika
  Puuttuvalla polvellansa,
  Naiko naista nuoremmaista,
  Naista kaunista katselko!
  Kielti vanha Wäinämöinen,
  Epäsi suvannon sulho,
  Vanhan nuorta ottamasta,
  Kaunista käkeämästä:
  "Katumoiksi nainen kaunis
  Kainun miehen kainalossa,
  Huoleksi hyvä heponen
  Huonon miehen seimen päässä."

  Lempo leskelle menevi.

  Mik' otti isolta mielen,
  Kuka kummanen emolta,
  Leskelle minun lupasi,
  Tahtoi toisen tähtehille.

  Lempo leskelle menevi,
  Tuoni toisen tähtehille;
  Parempi pajuilla maata,
  Lepän oksilla levätä,
  Kun on lesken vuotehella,
  Pieluksilla pietyn naisen
  Armahampi aitovieri,
  Kun on lesken kylkipuoli;
  Leppiämpi lehtovieri,
  Kun on lesken vuoetvieri.

  Lempo leskelle menevi,
  Kalma naijalle kahesti;
  Leskell' on kovempi kopra,
  Kun on kuiva kuusen oksa,
  Jolla lyöpi leikkilöistä,
  Nappajavi nauruloista
  Leski on leikkinsä pitänyt,
  Viettänyt iloisen illan,
  Entisen eläjän kanssa,
  Miehen mennehen keralla.

  Lempo leskelle menevi,
  Tauti taljan maannehelle;
  Levitetty on lesken vuoe,
  Lesken talja tallaeltu.
  Saan minä kiveltä kielen,
  Kuulen paaelta pakinan
  Kivi kerran kirkasevi,
  Paasi toisen parkasevi,
  Lesken on leukansa lukossa,
  Koko suunsa sulkehessa.

  Mie valitsen varrellani.

  Oisin mieki miehen verta,
  Kun oisin pohatan poika,
  Kun ois pelto pienoinenki,
  Keko kellon suuruinenki.
  Oisin miesi täyelläni,
  Sulho suotuinen soria,
  Kun on muutki Saaren saksat,
  Nuo Saaren pojat pohatat.

  Vaan moniki Saaren saksa,
  Ja moni pohatan poika,
  Onpi koiltahan koria,
  Suvultansa aivan suuri;
  Käyvät kullassa kosihin,
  Hopiassa heilumahan.
  Mie en oo koiltani koria,
  Suvultani aivan suuri;
  Mie valitsen varrellani,
  Otan muilla muovoillani,
  Kuiskutellen, kaiskutellen,
  Tyttöjä tykö puhellen:
  "Tule tyttönen minulle,
  Tälle miehelle hyvälle,
  Tälle sulho suikalelle,
  Mokomalle muikalelle!
  Elä tuusi tullessasi;
  Hyv' oppi minulla olla
  Suot on täynnä suuruksia,
  Männyt mämmiä mäellä,
  Olutpuolikot purolla,
  Juomista joka joella."

  Mikä kumma kummitseksen.

  Mipä tässä millitseksen,
  Kuka kumma kummitseksen,
  Tämän kunnahan kukuilla,
  Tämän harjun hartehilla,
  Kun ei kanna suo varista,
  Suo varista, maa jänistä,
  Nurmi nuorta morsianta,
  Pelto pieniä kanoja,
  Joen korvat joutsenia,
  Lammin laiat laklasia!

  Mikä kumma kummitseksen,
  Ime ilmi anteleksen,
  Kun täss' ei siat sikiä,
  Kasva lampahan karitsat;
  Maito ei lähe mahosta,
  Piimä pitkähäntäsestä!

  Jo olen orrelle osattu,
  Palasetta partahalle;
  Harvoin näiss' on harrit nähty,
  Siiat ei sinä ikänä,
  Harvoin on hauki vierahana,
  Lohen poik' ei polvenahan.

  Köyhä kyntöpoika.

  Minä köyhä kyntöpoika,
  Kyntöpoika, kyytipoika,
  Kylän kyntöjen kysyjä,
  Mieron töien tieustaja;
  Minä kynnän kyiset pellot,
  Vakoelen maat matoiset,
  Ilman rautarukkasitta,
  Vaskisitta vanttuhitta.
  Kylvän kaurat Karjalahan,
  Ohrat viskoan Wirohon,
  Rukeheni Ruotsin maalle,
  Hernehet Hämehen maalle.

  Vaan mitä köyhän kynnännästä,
  Vaivaisen vakoamasta;
  Minkä kynnän, minkä kylvän,
  Sen kynnän kylän akoille,
  Kylän vaimoille vakoan,
  Työnnän mieron tyttärille.

  Elettihin meillä ennen.

  En tieä poloinen poika
  Poloisiksi päivikseni,
  Elettihin meillä ennen,
  Asuttihin aikoinani,
  Kuultihin kalat kutevan,
  Lohen purstot loiskuttavan;
  Vaanpa nyt tätä nykyä
  Ei kuulu kuettajia,
  Pois on kaonneet kalatki,
  Lohen purstot loiskahtanna.

  Illalla isäni kuoli,
  Aamulla talo hävisi,
  Jäini kun jäniksen poika
  Jäälle jääkellehtämähän;
  Parahiks' on paita pantu
  Lapselle isottomalle,
  Emon tietämättömälle,
  Varsin vanhemmattomalle.

  En tieä poloinen poika
  Poloisiksi päivikseni,
  Kunne luome luotu lapsi,
  Kunne aiottu ajame;
  Joutaisi joki'i sulata,
  Saisin verkkoni vesille
  Kyll' on verkkoni vesillä,
  Vaan on vierahan panema.

  En tieä poloinen poika
  Poloisiksi päivikseni,
  Ei ole niitun niittäjätä,
  Eikä pellon kyntäjätä.
  Muut niitti isoni niitun,
  Muut kynti isoni pellon,
  Mie kynnän kyläväliä,
  Ahoviertä astuvoitsen,
  Kangasviertä karhielen,
  Lehtoviertä lennättelen.

  Niin minua niitutonta,
  Lasta pientä pellotonta;
  Kylvän ohrat Suomen maalle,
  Hernehet Hämehen maalle,
  Vehnät viskoan Wirohon,
  Kaurat Karjalan ahoille,
  Josta vilja virtoavi,
  Vilja vierahan kätehen.

  Rahansa menettänyt.

  Kävin kauppoa Wirossa,
  Katsoin tiellä kauppojani,
  Luin tiellä tenkojani,
  Rannalla rahasiani.
  Jäivät tielle tenkaseni,
  Rannalle rahani vieri;
  Annoin ainoat rahani,
  Heitin hentuet hopiat,
  Wiron piikojen pivohon,
  Narvan naisten kukkarohon.

  Pahasti maannut.

  Olin poika pikkarainen,
  Koko kolmonen kesoinen,
  Kahen vuoen vanhukkainen;
  Koin kerta kesässä maata,
  Senki saunassa saloa,
  Piilten pikkuhuonehessa,
  Pikkaraisen piian kanssa,
  Matalan Marin keralla.
  Mari itkien tupahan:
  "Voi minä piloinen piika,
  Mitk' on vaivat vatsassani,
  Ponnistus poveni alla!"

  Vatsa kasvoi, vyö lyheni,
  Navan kohta korkenevi,
  Vei paha papille viestin;
  Tuo pakanan pallinaama
  Otti lehmän leikkilöistä,
  Kiskalti härän kisoista.

  Neittä tavotteleva.

  Niin minäi pieni poika,
  Kun on muutki suuremmaiset,
  Äiän leskiä lepytin,
  Tyyvyttelin tyttölöitä.

  Kävin mie lehossa kerran,
  Löysin neitosen lehosta,
  Sinisilmän haavikosta,
  Mustakulman koivikosta,
  Sormet kullan sormuksissa,
  Käet kullan kätinehissä.

  Mie tuota tapoamahan,
  Piika eestä juoksemahan;
  Piika juoksi pitkin suota,
  Minä juoksin poikki suota,
  Piika pitkin mättähälle,
  Minä pitkin piian päälle,
  Näpit sattui nännin päälle,
  Käet vatsalle valahti.
  Siitä mulla onni siirtyi,
  Elo entinen hävisi,
  Tulin tuhmaksi varahin,
  Nuorra naisten nauruloiksi.

  Pahasti öitsinyt.

  Pahoin tein minä poloinen,
  Pahoin tein poloinen poika,
  Kävin öillä öitsilöissä,
  Päivät pyörin päivätsissä,
  Illat iltaistunnoissa;
  Tuot' emo pani pahaksi,
  Iso katsoi ilkiäksi.

  Kun on kukko kerran lauloi,
  Iso istui kiukoalla,
  Emo laapoi lattialla,
  Panetteli poikoansa:
  "Taas on hurja huilamassa,
  Joka yöhyt öitsimissä;
  Tuuvin tuhmaisen pojasen,
  Tuuvin huorien hyväksi,
  Joka huoran huikutella,
  Joka kurvan kuihutella.
  Tytöt huorat huikuttavat,
  Joka kurva kuihuttavi,
  Mun poloisen poikoani;
  Saattelevat saunahansa,
  Viettelevät vierehensä,
  Liiaksi likistämähän."

  Akat sanovat.

  Akat saatanat sanovat,
  Pakanat panettelevat,
  Syömäriksi, juomariksi
  Kylän kaiken koipuriksi.

  Kun ma syömäri olisin;
  Söisin mä kylältä koiran,
  Kissan lapset kiukoalta,
  Kasin lapset karsinasta.

  Kun ma juomari olisin;
  Joisin ma joka kapakan,
  Joka kannun kallistaisin,
  Putelitki pulputtaisin.

  Kun ma koipuri olisin;
  Ei oisi kuuessa kylässä,
  Pitäjässä seitsemässä,
  Piikoa pitämätöntä,
  Akkoa ajamatonta,
  Leskeä likentämättä.
  Ajaisin joka akalla,
  Pitäisin jokahi piian,
  Joka naisen naurattaisin,
  Ja lesken likenteleisin.

  Pahin omalla maalla.

  Kävin Suomet, kävin Saaret,
  Kävin puolen Pohjanmaata,
  Sakaran Savon rajoa,
  Kahen puolen Karjaloa,
  Kaikki kaupungit katsellen,
  Turun linnat tunnustellen;
  Ei ollut pääni polkejaista,
  Aivoni alentajaista.
  Kun tulin omille maille,
  Yksi portto pääni polki,
  Toinen aivoni alenti,
  Kolmas rikkoi rinnukseni.

  Koti toivoi kuolleheksi.

  Kaikki saan kokea koito,
  Kaikki tuntea katala;
  Noit' en tulle tuntemahan
  Konstia kotoisen vaimon,
  Ehtoja oman emännän,
  Talon tyttären tapoja.

  Koti minun toivoi kuolleheksi,
  Piha pitkin maanneheksi,
  Maja maan myöneheksi,
  Kartano kaonneheksi.
  Soisit mun kylänki naiset,
  Soisit naiset naapurini,
  Sorkkihin sotahevosten,
  Miesten vaino varpahisin,
  Sortuvan minun sotahan
  Alla vainon vaipuvani.

  Vaan et suo sula Jumala,
  Et salli vakainen luoja,
  Poikoa ison poluilta,
  Lasta vanhemman la'ulta.
  Itse tieät suuri luoja,
  Arvoat jalo Jumala:
  Et silloin sikoa luonut,
  Kalttokorvoa kohannut,
  Kun loit miehen, loit luonnon,
  Loit onnen luomallisen.

  Usiassa yötä ollut.

  Moness' oon minäki maannut,
  Usiass' oon yötä ollut,
  Monen huoran huimenessa,
  Monen lautan lattialla,
  Monen porton polstarilla,
  Monen keukosen keralla.

  Jopa vaan minua vasten.
  Vasten vaivaista minua,
  Huorat hurstia kutoivat,
  Lakanoita laittelivat,
  Saunassa savun seassa,
  Kylän kylpihuonehissa.

  Jopa vaan minua vasten,
  Vasten vaivaista minua,
  Nuo huorat huhuelivat,
  Luoskut luikerrettelivat;
  Järäeli järven rannat,
  Vavahteli vaaran rinnat,
  Kun huorat huhuelivat,
  Luoskut luikerroittelivat.

  Jo on maattu marjaseni.

  Oioi, oioi onneani;
  Jo on maattu marjaseni,
  Jo levätty lintuseni!
  Tietäisinkö, ken makasi,
  Lempilintuni lepäsi;
  Sen pitäis matona maata,
  Kulkia kulon-alaisna,
  Käyä käärmehen jytyisnä,
  Sisiliskona sivata.
  Tietäisinkö, ken makasi,
  Lempilintuni lepäsi;
  Parempi hänen olisi,
  Kun olisi maassa maannut,
  Maassa mustina matoina,
  Kirjavina käärmehinä,
  Ilman maasta nousematta,
  Pystyhyn kykenemättä.

  Anastettu armahani.

  Enpä luullut luopuvani,
  Uskonut eroavani,
  Tuosta linkistä likasta,
  Kaunokaisesta kanasta,
  Punaisesta puolukasta,
  Maalatusta mansikasta,
  Jota vuotin vuotta kaksi,
  Kohta kolmisen keseä.

  Tuli tuo vieras ventolainen,
  Kyyssyselkä kylkeläinen,
  Jok' otti minun omani,
  Ja anasti armahani,
  Maanitteli marjaseni,
  Vaapukkaiseni varasti.

  Pois tulee pojalle lähtö.

  Pois tulee pojalle lähtö,
  Pois pojan, ulos urohon,
  Tästä kylmästä kylästä,
  Katalasta Karjalasta,
  Kun ei anna naiset naia,
  Piiat leikkiä piteä,
  Muorit voita syöäkseni,
  Emännät sianlihoa.

  Voi tätä voitonta kyleä,
  Pitäjätä piimätöntä;
  Miten voivat voitta olla,
  Kuten piimättä pysyä,
  Tässä kylmässä kylässä,
  Katalassa Karjalassa!

  Kuu tämä kave katovi.

  En tieä poloinen poika,
  En poika polon-alainen,
  Tällä inhalla iällä,
  Puuttuvalla polveksella,
  Minne vieähän minua,
  Ja kunne kuletetahan,
  Näiltä pieniltä pihoilta,
  Ison luomilta eloilta.

  Kun tämä kave katovi,
  Emon tuoma erkanevi,
  Ilo ilmalta katovi,
  Laulu maalta lankiavi,
  Jääpi emoni itkemähän,
  Ikävöimähän isoni,
  Näillä raukoilla rajoilla,
  Poloisilla pohjanmailla.

  Kun tämä kave katovi,
  Emon tuoma erkanevi,
  Tok ei naura kaikki naiset,
  Eikä muoriset muhaja,
  Ei ne neitoset ilotse,
  Kassapäät ei kalkettele,
  Näillä raukoilla rajoilla,
  Poloisilla pohjanmailla.

  Kun tämä kave katovi,
  Emon tuoma erkanevi,
  Saapi lintuset levätä,
  Pyyhyiset pyhän piteä,
  Oravaiset olla jouten,
  Jouten kärppäset kävellä,
  Näillä raukoilla rajoilla,
  Poloisilla pohjanmailla.

  Kun tämä kave katovi,
  Emon tuoma erkanevi,
  Jääpi maat matojen syöä,
  Lehot ilvesten levätä,
  Pellot peurain piehtaroia,
  Ahot hanhien asua,
  Näillä raukoilla rajoilla,
  Poloisilla pohjanmailla.

  Soria sotainen tauti.

  Suku suuresti surevi,
  Laji kaikki kaihoavi,
  Heimokunta hellehtivi,
  Saavani minun sotahan,
  Tykin suuren suun etehen,
  Rautakirnujen kitahan;
  Sortuvan sotatiloilla,
  Vainoteillä vaipuvani.

  Vaan elä sure sukuni,
  Kaihoa lajini kaunis;
  Enmä silloin suohon sorru,
  Enkä kaau kankahalle,
  Kun minä sotahan kuolen,
  Kaaun miekan kalskehesen.
  Soria on sotainen tauti,
  Soria sotahan kuolla,
  Hemme miekan helskehesen:
  Äkin poika pois tulevi,
  Potematta pois menevi,
  Laihtumatta lankiavi.

  Tietämätön kuolo.

  Ei tieä tekijä vaimo,
  Ei katala kantajani,
  Missä liikkuvi lihansa,
  Vierevi oma verensä:
  Maallako tahi merellä,
  Meren suurella selällä,
  Ruotsin ruokorantasilla,
  Saksan salmien perillä;
  Polttiko turulla tulta,
  Alla vallin valkiata,
  Vai kävi käpymäkeä,
  Vaelsi varvikkosaloa.

  Kaikki kuoli mun sukuni,
  Kaikki kuoli kunnialla;
  Mie vaan kuolen ouoin surmin,
  Ouoin surmin, liioin tauin.
  Miepä vierrähän vetehen,
  Putoan punajokehen,
  Vai kuolen kylän kujille,
  Koirien kotisioille,
  Variksien vainioille.

  Sitte kurjan kuoltuani,
  Katalan kaottuani,
  Linnut syöpi mun lihani,
  Varikset varin vereni,
  Luuni luovat rauniolle,
  Kantavat meren karille;
  Noita tuuli turjuttavi,
  Ahavainen liekuttavi,
  Saapi saaren rantaselle,
  Kivikolle kirjavalle.

  Ikävä tuletteleksen.

  Voi minä poloinen poika,
  Voi poika polon-alainen;
  Voipa kurja kulkuani,
  Vaivainen vaellustani,
  Näillä mailla vierahilla,
  Äkki ouoilla ovilla!

  Ikävä minun tulevi,
  Ikävä tuletteleksen,
  Oman maani mansikoita,
  Oman vaaran vaapukoita,
  Oman Suomen sorsasia,
  Oman linnan lintusia,
  Oman niemen neitosia,
  Oman kaupungin kanoja.

  Ouoksi olen katsottu,
  Outopa minä olenki,
  Outo ouoilla tiloilla,
  Vieras mailla vierahilla.
  Outona olen tuvissa,
  Outona ovissa astun;
  Ei kuka sanan sanoisi,
  Antais' armahan sanasen,
  Näillä mailla vierahilla,
  Äkki ouoilla ovilla.

  Liuoin soita, liuoin maita.

  Kuinkas muilla miekkoisilla,
  Kuinkas kurjalla minulla?
  Kohalten on muilla korjat,
  Minun väärälten vähäsen.

  Oisi mulla, kun on muilla,
  Kun oisin ison kotona;
  Oispa korjani kohalten,
  Reki tervainen teloilla,
  Aisat koivuiset kolottu,
  Väätty vemmel vaahterinen.

  Enkä tieä mie poloinen,
  Mikä vei minulta mielen,
  Kun läksin ison ko'ista,
  Vierin veikkoni pihoilta.
  Sukset voijin voitimella,
  Liukomet sian lihalla,
  Liuoin soita, liuoin maita,
  Liuoin synkkiä saloja,
  Heitin suuret maat maoille,
  Isot nurmet ilveksille,
  Oravaisten aiat juosta
  Pihat kärppien kävellä.

  Kulle työlle tempoamma.

  Me yhen emosen lapset,
  Yhen kantamat kaposen,
  Yhen sotkan suorittamat,
  Yhen peiposen pesemät,
  Yhen hanhen hautelemat,
  Yhen varpusen valamat,
  Kulle nyt työlle tempoamma,
  Kulle viitsimmä viralle?
  Lyöme'kö remun rekehen,
  Virsivänkärän väkehen,
  Sovitellen sormiamme,
  Kanteleitamme katsellen,
  Laskien käen kätehen,
  Ha'an toisehen haka'an,
  Lauloaksemma hyviä,
  Parahia pannaksemma,
  Kuulla noien kultasien,
  Tietä mielitehtosien,
  Nuorisossa nousevassa,
  Kansassa kasuavassa.

  Joko laululle lähemmä.

  Hoi velinen veitoseni,
  Suullinen sanalliseni,
  Kieli-kasvin-kumpalini,
  Kuulestamma, kun sanelen:
  Harvoin on hanhet suutasuksen,
  Sisarukset silmätysten,
  Harvoin veiot vieretysten,
  Emon lapset laiatusten,
  Näillä raukoilla rajoilla,
  Poloisilla pohjanmailla.
  Niin joko laululle lähemmä,
  Töille virtten työntelemmä,
  Yhtehen yhyttyämme,
  Kahta'alta käytyämme;
  Laulaen sanat paremmat,
  Virret soittaen somemmat.

  Lähtiessä laulamahan,
  Saahessa sanelemahan,
  Istumma ilokivelle,
  Laulupaaelle panemma,
  Kiven kirjavan selälle,
  Paaen paksun pallialle.
  Suitamme sovittelemma,
  Säveltämme säätelemmä,
  Keritämmä pään kerältä,
  Saamma solmun sommelolta,
  Iskemmä käen kätehen,
  Sormet sormien lomahan,
  Lauloaksemma hyviä,
  Parahia pannaksemma,
  Hyvän iltamme iloksi,
  Päivän kuulun kunniaksi,
  Tahi aamun armahaksi,
  Huomenkuuromme kuluksi.

  Mitä laulamma lajia.

  Vieläpä veljekset elämmä,
  Veikot virsiä veämmä,
  Näillä raukoilla rajoilla,
  Poloisilla pohjanmailla.

  Oi veio sulosanainen,
  Sulosuinen äitin poika,
  Kuules kuin sanon sinulle,
  Kuin nyt kuitenki puhelen:
  Läkkämästä laulamahan,
  Saakama sanelemahan,
  Suu sinulla, suu minulla,
  Kieli kemppi kummallaki!

  Oi veio sulosanainen,
  Sulosuinen äitin poika,
  Tuota nyt kysyn sinulta,
  Tuota unnalta utelen:
  Mitä laulamma lajia,
  Kuta syytä syyätämmä
  Tuotako vuotta voimatonta,
  Pahoa palokesyttä,
  Joka poltti paljo maita,
  Paljo maita, paljo soita?

  Noita laulan, joita tieän,
  Joita tieän ja tajuan,
  Joita ennen eukko neuoi,
  Oma vanhempi opetti,
  Maitopartana pahaisna,
  Piimäsuuna pikkaraisna.

  Laula, laula veitoseni.

  Laula, laula veitoseni,
  Kuku, kuku kultaseni;
  Anna aikasi ilohon,
  Ääni laske laulamahan!
  Ota kaunis kantelesi
  Soitto kultainen kuleta,
  Kielet soppehen sovita,
  Käännä sormet soittamahan,
  Jotta kuuluisi kujilla,
  Kajahtaisi kankahilla,
  Sekä soitto, jotta laulu,
  Jotta ainoinen ilosi
  Kuuluisi kyliä myöten,
  Kajahtaisi kaikin paikoin,
  Savossa soria soitto,
  Ilo kaunis Karjalassa!

  En joua laulamahan.

  Lauloin ennen, lauloin eilen,
  Laulaisin tänäki päänä
  Viel' on virttä tieossani,
  Saatavillani sanoja;
  Virttä toista tuulet toisi,
  Meren aaltoset ajaisi,
  Linnut liittäisi sanoja,
  Puien latvat lausehia.
  Vaan en joua laulamahan
  Kesäisiltä kiirehiltä,
  Heliältä hein'ajalta,
  Kalakuulta kaunihilta;
  Lohi kultainen kutevi,
  Kala kaunis karkajavi,
  Minun lapsen laulellessa,
  Päivät suotta soitellessa.

  Soisin päivät soitettavan.

  Soisin päivät soitettavan,
  Illat tehtävän iloa;
  Soitteleisin mieki kurja,
  Itseki ilotteleisin,
  Vaan ei soita suuni kurjan,
  Eikä ääneni ilotse.

  Miks' ei soita suuni kurjan,
  Eikä ääneni ilotse?
  Siks' ei soita suuni kurjan,
  Siks' ei ääneni ilotse,
  Kun olen vaimalan valama,
  Kurjalan kuvaelema;
  En oo laulajan lajia,
  Enkä tietäjän terästä.

  Enkä tuota tunne'kana,
  Tieä'känä, tunne'kana,
  Mistä laulun laitteleisin,
  Kusta keksisin runosen
  Akanko vanhan vakkasesta,
  Ukon uuen lippahasta.
  Laulaisin minä vakoista,
  Lippahista liirettäisin,
  Kun oisi vakoissa voita,
  Lippahaisissa lihoja.

  Saisin laulun lampahista,
  Kiinnittäisin kirvehistä,
  Vaan on laihat lampahani,
  Tuiki tylsät kirveheni.

  Miks' on laihat lampahani,
  Sekä tylsät kirveheni?
  Siks' on laihat lampahani,
  Kun on noiat naapurissa;
  Siksi tylsät kirveheni,
  Kun on seppäni sokia
  Sinnespä sepät sokiat,
  Kunnes viinoa vähäsen.

  Tuo pulli puhasta vettä,
  Kuppi kullan karvallista;
  Ehkä suu toen sanoisi,
  Eli leuat leikin löisi,
  Hampahat lujan puhuisi,
  Kieli keito kelpottaisi.

  Suu ei laula suuruksitta.

  Elä miestä jouten juota,
  Laita miestä laulamahan;
  Harvoin yhtehen yhymmä,
  Harvoin toinen toisihimme,
  Näillä raukoilla rajoilla,
  Poloisilla pohjanmailla.

  Tuo sarkka sanansepälle,
  Laita tuoppi laulajalle;
  Suu ei laula suuruksitta,
  Rinta ei rasvatta rimaja.

  Kunpa tuoppini tulisi,
  Kannuni karetteleisi,
  Lauleleisin, taiteleisin,
  Heläjäisin, heitteleisin;
  Kun ei tuoppi tulle'kana,
  Pikarini pistäyne,
  Vien on virteni viluhun,
  Tatehesen tanhualle,
  Josta tunkio tulevi,
  Pellon höystö hömmöttävi.

  Kunpa palkka pantaisi.

  Lauloa minä lupasin,
  Lauloa iloista virttä,
  Virttä veisata suloista,
  Kaunistaki kaikotella.

  Laulaisinki, taitaisinki,
  Kun olutta tuota'isi,
  Pikarin pieltä'isi,
  Sarkoin saatatelta'isi,
  Kun tuotais' olutta tuoppi,
  Toinen taaria parasta,
  Voita, leipeä lisäksi,
  Kanssa tuoresta kaloa;
  Tahi kun palkka pantaisi,
  Talari taritta'isi,
  Talari joka sanalta,
  Tolppa toiselta sanalta,
  Loutu kielen käännynnältä,
  Kaksi kaikelta peliltä
  Laki laulun lankiavi,
  Runon kulkku kuivettuvi,
  Rahatonta laulamista,
  Kullatonta kukkumista.

  Siitä sinne tie menevi.

  Laulun tieän, ehk' en laula,
  Oksat karsin, tien osotin,
  Nuorisolle nousevalle,
  Kansalle kasuavalle.
  Siitä sinne tie menevi,
  Rata uusi urkenevi,
  Paremmille laulajille,
  Taitavammille runoille,
  Nuorisossa nousevassa,
  Kansassa kasuavassa.

  Noita laulan, joita talan.

  Minä mies vähäväkinen,
  Uros heikkohengellinen,
  En ole iso iältä,
  Vahva varren kasvannolta;
  Vaan kuitenki, kaikitenki,
  Jos ei muut lihavat laula,
  Verevämmät vierettele,
  Niin mä laulan laiha poika,
  Kuiva poika kuikuttelen,
  Laulan laihoilta lihoilta,
  Kupehilta kuuttomilta,
  Tämän iltasen iloksi,
  Tämän päivän päätteheksi.

  Noita laulan, joita taian,
  Ennen kuultuja kujerran,
  Ennen saatuja sanoja,
  Opituita ongelmoita,
  Taaton saamia sanoja,
  Vanhemman varustamia.
  Niit' ennen isoni neuoi,
  Oma vanhempi opetti,
  Kahen tietä käyessämme,
  Kolmin kolkutellessamme.
  Ei sanat salahan joua,
  Eikä luottehet lovehen,
  Mahti ei mene maan rakohon,
  Vaikka mahtajat menevät.

  Tuo oli laulaja ikuinen,
  Virren porras polvuhinen,
  Tuop' on vanha Wäinämöinen,
  Toinen seppo Ilmarinen,
  Kolmas lieto Lemminkäinen,
  Seki kaunis Kaukomieli,
  Pohjan neiti neljäntenä,
  Pohjan neiti, Pohjan akka,
  Viies Antero Wipunen,
  Se kuues Kaleva vanha.
  Viel' oli nuori Joukahainen,
  Vielä muitaki monia,
  Joit' ennen isoni lauloi,
  Oma vanhempi opetti.

  Onko niin elikkä toisin,
  Eli muite jomminkummin?
  Sampo ei puuttunut sanoja,
  Eikä Louhi luottehia;
  Sampo vanhani sanoilla,
  Lahoi Louhi luottehilla,
  Virsillä Wipunen kuoli,
  Leikin lyöen Lemminkäinen.

  Lapset tässä laulelevat.

  Ei ole tässä ennen ollut,
  Eikä varsin vasta liene,
  Laaullista laulajata,
  Kunnollista kukkujata;
  Ei ole kuultu, eikä nähty,
  Sinä ilmoissa ikänä,
  Parempata laulajata,
  Tarkempata taitajata.

  Lapset tässä laulelavat,
  Suukurjat kujertelevat,
  Suusta kun sulan kynästä,
  Päästä kun pärehen päästä.
  Lapset tässä laulelevat,
  Suitansa sovittelevat,
  Niinkun kahta kannikkoa,
  Kolmia kovasimia.
  Lapset tässä laulelevat,
  Säveltänsä säätelevät,
  Oven suussa, pankon päässä,
  Kolmen koukun kääntimellä.

  Ei ole lasten laululoista,
  Kurjien kujertamista;
  Valehia lasten laulut,
  Tyhjiä tytärten virret.
  Itse lähtenen runoille,
  Laikahtanen laulamahan,
  Aukasen sanaisen arkun,
  Virsilippahan viritän,
  Poikkipuolin polvilleni;
  Enkä viitsi viisastella,
  Sanon tarkkoja tosia,
  Joit' ei laula kaikki lapset,
  Ymmärrä yhet urohot,
  Eikä pojat puolinkana,
  Sinä ilmoissa ikänä,
  Kuuna kullan valkiana.

  Kun aika tosin tulevi,
  Päivä liitolle lipuvi,
  Käännän väärin vaatteheni,
  Murrin turkkini muserran,
  Laulelen Lapin sanoja,
  Wiron virsiä vetelen;
  Mie olen uinut umpilammit,
  Koirankieliset kokenut,
  Viipynyt Lapin livuilla,
  Kotapoikien poluilla.

  Omat on virret oppimani.

  Ei ole seppä sen parempi,
  Eikä tarkempi takoja,
  Jos syntyi sysikeolla,
  Kasvoi hiilikankahalla.

  En ole opissa ollut,
  Käynyt mailla mahtavien,
  Samonnut Lapin saloja,
  Souellut Wiron vesiä;
  Omat on virret oppimani,
  Omat saamani sanaset,
  Tiepuolista tempomani,
  Risukoista riipomani,
  Pajukoista poimimani,
  Vesoista vetelemäni,
  Kanarvoista katkomani,
  Päästä heinän hieromani.
  Kun olin piennä paimenessa,
  Lassa karjan kaitsijana,
  Metisillä mättähillä,
  Kultaisilla kunnahilla,
  Kirjavaisilla kivillä,
  Paistavilla paateroilla;
  Tuuli toi sata sanoa,
  Tuhat ilma tuuvitteli,
  Virret aaltona ajeli,
  Laulut läikkyi lainehina.
  Ne minä kerälle käärin,
  Sykkyrälle syylättelin,
  Panin aitan parven päähän,
  Kukkarohon kultaisehen,
  Rasiahan rautaisehen,
  Vaskisehen vakkasehen.

  Tuonko virteni vilusta.

  Pohjolainen pitkä poika,
  Lappalainen lieto poika,
  Veti virsiä reellä,
  Saanilla sanoja saatti.
  Kilahti jalas kivehen,
  Saani meiän salvomehen,
  Siitä sain sanoja äiän,
  Koko kuorman lausehia;
  Toisin ne tähän tupahan,
  Kantaisin katoksen alle,
  Rautaisen rahin nenähän,
  Petäjäisen pienan päähän,
  Kunp' on täytyisi tupoa,
  Lainattaisi lattiata.
  Kun ei täytyne tupoa,
  Lainattane lattiata,
  Puran saanini salolle,
  Virret viehkoille jakelen.

  "Täytyvi tätä tupoa,
  Lainatahan lattiata,
  Tuoa virtesi vilusta,
  Saaha laulut pakkasesta."

  Suuri kiitos, kostjumala,
  Hyvän luvan saatuani!
  Tokko pääsen pöyän päähän,
  Kelpoan väen kes'elle,
  Otetaan oluen luoksi,
  Viinan luoksi lasketahan?
  Kun en päässe pöyän päähän,
  Kelvanne väen kes'elle,
  Otettane olven luoksi,
  Luoksi viinan laskettane,
  Orsi juokohon oluen,
  Lakehinen lappakohon,
  Leppäisestä lekkeristä,
  Tapin tammisen takoa!

  "Miks' et pääse pöyän päähän,
  Kelpoa väen kes'elle,
  Oteta oluen luoksi,
  Luoksi viinan laskettaisi;
  Tuoppi tuoahan olutta,
  Kaksi mettä kannetahan,
  Voita pannahan varalle,
  Voita viisi leiviskätä,
  Voita viisi, kuuta kuusi,
  Seitsemän sianlihoa."

  Suuri kiitos, kostjumala,
  Saatua lupasanoman!
  Joko nyt ryhtyisin runoille,
  Laikahtaisin laulamahan?
  Piä pihti valkiata,
  Jotta lauloa näkisin;
  Lauloa luku tulevi,
  Suuni soia tahtelevi.
  Lauloa laki lupasi,
  Hyvät herrat heikotella,
  Lauloa hyvätki virret,
  Virret kelpo keikutella.
  Ruo'ilta rukehisilta,
  Oluilta otraisilta.

  Kaksi laulajata.

  Läkkän langot laulamahan,
  Heimokset heläjämähän,
  Sukuvirttä suoltamahan,
  Lajivirttä laulamahan,
  Tämän iltamme iloksi,
  Päivän kuulun kunniaksi!

  En ole runon sukua,
  Enkä laulajan lajia,
  En ole tietäjän tekemä,
  Enkä lapsi Lappalaisen;
  Vaan kuitenki, kaikitenki,
  Jos lähenki laulamahan,
  Hyvän toiseni keralla,
  Parempaisen kumpalini.

  Laulaisinki, taitaisinki,
  Vaan en tunne eellä käyä,
  Ennen käymätön e'ellä,
  Ennen maan matelematon;
  Sinä synnyit yötä ennen,
  Minä päiveä jälestä,
  Sinä kengässä kepasit,
  Minä virsussa vitelin.

  Laulaisinki, taitaisinki,
  Hyvän toiseni keralla,
  Laulaisin minä kotona,
  Vaan en kehtoa kylässä;
  Kylän naiset nauranevat,
  Piiat pilkan pistänevät,
  Vienevät Wiron vioiksi,
  Savon suuriksi sanoiksi.

  Mitä huolit huntupäistä,
  Piät piioista lukua;
  Josp' on naiset nauranevat,
  Piiat pilkan pistänevät,
  Kyllä kostan naisten naurut,
  Soppityrskyt tyttärien
  Navan all' on naisten nauru,
  Helmoissa tytärten herja.

  Laulaisinpa, taitaisinpa,
  Kellittäisin, kehtoaisin,
  Kun emännät voita toisi,
  Isännät sianlihoa,
  Pojat tuoresta kaloa,
  Piiat pikkuisen olutta;
  Sill' ei suu sulotta soita,
  Kulkku kuitta kukkuele,
  Kieli keitinpiirasitta,
  Mieli mustitta mesittä.
  Saisin kuuta kulkulleni,
  Mettä kieleni nenähän,
  Sitte laulanta kävisi,
  Ilonteentä kelpoaisi,
  Sanat suussani sulaisi,
  Ikenilläni itäisi,
  Puhe'et putoeleisi,
  Kielelleni kerkiäisi,
  Hampahilleni hajoisi,
  Leviäisi leuoilleni,
  Niinkun hiilet hinkalossa,
  Kekälehet kiukoassa.

  Kilvan laulajat.

  Kuuntele tätä runoa,
  Tähystele laulajata;
  Se on kumma kuulijanki,
  Ime ilmanki olijan!
  Kun mä laululle las'eme,
  Virrentyölle työnteleme,
  Laulan rauniot rahoiksi,
  Kivet pienet penningiksi,
  Suuret vuoret voipytyiksi,
  Kalliot kananmuniksi.

  Kun ma laululle las'eme
  Virrentyölle työnteleme,
  Lehot laulan leipämaiksi,
  Ahovieret vehnämaiksi,
  Mäet mämmikakkoroiksi,
  Pienet vaarat piirasiksi.

  Kun ma laululle las'eme,
  Virrentyölle työnteleme,
  Laulan suoloiksi someret,
  Meren mullat maltahiksi,
  Meren ruovot ruokapuiksi,
  Ve'en kaislat kaalimaiksi.

  Kun ma laululle las'eme,
  Virren työlle työnteleme,
  Laulan mä meret mesiksi,
  Meren hiekat hernehiksi,
  Meren kivet kiiltäviksi,
  Meren kaislat kaunihiksi.

  Kun ma laululle las'eme,
  Virrentyölle työnteleme,
  Laulan tyrskyt tyyntymähän,
  Meren vaahet vaipumahan;
  Tyrskyt laulan tyynysiksi,
  Meren vaahet vaippasiksi.

  Kun ma laululle las'eme,
  Virrentyölle työnteleme,
  Laulan aallot ahveniksi,
  Vaahtipäät valaskaloiksi,
  Siioiksi meren siveret,
  Meren luotoset lohiksi.

  Kun ma laululle las'eme,
  Virrentyölle työnteleme,
  Laulan tuopit tuolta maalta,
  Kannut mailta kaukaisilta,
  Puolehen punaisen pöyän,
  Päähän pitkän pintalauan.

  Kun ma laululle las'eme,
  Virrentyölle työnteleme,
  Laulan tuoppihin olutta,
  Kaikki kannut mettä täynnä,
  Kupit kukkurakuvulle,
  Va'it varpalaitehille.

  Kun ma laululle las'eme,
  Virrentyölle työnteleme,
  Laulan ma tytölle tyynyn,
  Isännälle ilvesturkin,
  Emännälle verkaviitan,
  Pojalle punaisen liivin.

  Kun ma laululle las'eme,
  Virrentyölle työnteleme,
  Laulan lammit lattialle,
  Lampihin siniset sotkat,
  Kulmat kulta, päät hopia,
  Kaikki varpahat vas'esta.

  Kun ma laululle las'eme,
  Virrentyölle työnteleme,
  Laulan lammit lattialta,
  Sorsat soille, telkät teille,
  Joutsenet jokien suille,
  Allit aian seipähille.

  Kun ma laululle las'eme,
  Virrentyölle työnteleme,
  Kivet laikkui lainehilla,
  Someret vesillä souti,
  Paaet paukkui kankahilla,
  Kalliot kaheksi lenti.

  Kun ma laululle las'eme,
  Virrentyölle työnteleme,
  Hiietki hikoelevat,
  Jumalatki lämpiävät,
  Tämän lapsen laulaessa,
  Kurjan kukkuellessani.
  Kut' en kuulle laulajaksi,
  Enkä tienne tietäjäksi,
  Sen minä siaksi laulan,
  Muutan mullan tuhnijaksi.

  Mitä sä sanelet raukka,
  Kuta untelo utelet!
  Jos tahon tasoille panna,
  Viitsin verroille veteä,
  Tyvin laulan tyhvän kuusen,
  Latvoin laikkapään petäjän,
  Sinun kurja kulkkuhusi,
  Herja henkireikähäsi,
  Ettei kulkkusi kumaja,
  Henkireikäsi heläjä.
  Laulan laulajat parahat
  Pahimmiksi laulajoksi,
  Kivet suuhun syrjin syöstän,
  Paaet lappehin lapelen,
  Parahille laulajille,
  Taitavimmille runoille;
  Kivikintahat kätehen,
  Kiviharkko hartioille,
  Kivilakki päälaelle,
  Jalkahan kiviset kengät.

  Ml meiät ko'olle saattoi.

  Kaikki kannettu näkevi,
  Syntynyt sylin pitävi,
  Emontuoma tunnustavi,
  Kuoleva koettelevi;
  Mi se nyt meiätki lähetti,
  Kuletteli kuulut miehet,
  Mi meiät ko'olle saattoi,
  Ku on tuonunna tukulle,
  Juomahan yhen pikarin,
  Yhen kannun kaatamahan,
  Yhet laulut laulamahan,
  Sanat kielin kertomahan.

  Mist' on viina synnytetty.

  Mist' on viina synnytetty,
  Juoma kaunis kasvatettu,
  Jok' on joukossa ilona,
  Ravintona rahva'assa;
  Joka miehet miellyttävi,
  Ihmiset ilahuttavi,
  Saapi naiset naurusuulle,
  Miekkoiset hyville mielin?

  Tuost' on viina synnytetty,
  Juoma kaunis kasvatettu,
  Okahista nuoren otran,
  Ripsistä vihannan viljan.

  Juokse viina, jouvu viina,
  Rallata rahan-alainen,
  Kulkkuhuni kurjan miehen,
  Suuhun untelon urohon;
  Jott' oisin joukossa iloinen,
  Rahva'assa rattohinen,
  Aina seuroissa suloinen,
  Miesluvussa mieluhinen!

  Miks' et pysty miehen päähän.

  Lauloa minä lupasin,
  Humalahan tultuani,
  Olvehen osattuani,
  Ilopäähän päästyäni.

  Humala Remusen poika,
  Miks' et pysty miehen päähän,
  Miehen kulmille kahoa,
  Miestä raivohon rakenna!
  Etkö muista muinaistasi,
  Entistä elämätäsi?
  Suun kautta menit maha'an,
  Kautta kielen kulkkuhuni,
  Tuosta korvihin kohosit,
  Sekä otsahan osasit,
  Pääsit siitä päälakehen,
  Nostit kullat kulmilleni,
  Hopiaiset helmoilleni,
  Vasket varpahaisilleni.

  Hoi on, hoi on huolta paljo.

  Hoi on, hoi on huolta paljo,
  Tekemätt' on työtä paljo,
  Paljo juomatta olutta,
  Paljo saamatta rahoa!

  Anna luoja, suo Jumala,
  Anna rauniot rahaksi,
  Kivet pienet penningiksi;
  Oluessa tuopin olla,
  Maljan maiossa mahia,
  Juoani joka oluen,
  Joka kannun kallistella!

  Vaan en tieä tihmallani,
  Tunne tuota tuhmallani,
  Tällä inhalla iällä,
  Katovalla kannikalla,
  Raha on Kurstin kukkarossa,
  Olut Kirstin kellarissa;
  Ei ole niinkun muuna päänä,
  Parempana päivänäni,
  Meit' oli miehiä jaloja,
  Moni poika ja pohatta,
  Me joimma joka kapakan,
  Joka kannun kallistimma,
  Joka pullon pullistimma,
  Lekkerinki leilatimma,
  Saimma kuhmut kulmillemme,
  Sinimarjat silmillemme.

  Nyt on kaikki kallistunna.

  Kun olin miessä nuorempana,
  Hersyin heinänkarvaisena,
  Silloin kelpasi kestin käyä,
  Kestin käyä ja kisata;
  Lysti oli syöä, lysti juoa,
  Lysti leikkiä piteä,
  Markan maksoi mallaskappa,
  Killingin humalanaula.
  Nyt ne on kaikki kallistunna,
  Elo entinen hävinnä,
  Nyt on kukkaro kulunna,
  Rahat saaut rauennunna.

  Laulan taskuni tavoilta.

  Kesän vuotin kekriäni,
  Talven talkkunaisiani,
  Sykysyn olosiani;
  Toivoin vuoeksi tulevan,
  Se tuli yheksi yöksi,
  Vielä puoleksi sitäi.

  En laula talon tavoilta,
  Kuku pöyän kunnialta,
  Laulan taskuni tavoilta,
  Kukkaroni kunnialta.
  Laulan ma lyhyen virren,
  Tihiämmin tilkutamma;
  Ryyppeän vajoisen ryypyn,
  Pitemmältä piisoavi.

  Kunp' ei kukkaro kuluisi,
  Rahataskut taas menisi;
  Joisin ma joka oluen,
  Joka viinan vierettäisin,
  Pitäisin joka pikarin,
  Joka kannun kaateleisin.

  Sikuna minun seotti.

  Tuuvitti emo minua,
  Vaapotteli vanhempani,
  Tuuvitteli turviksensa,
  Varoiksensa vaapotteli.
  Hyv' oli minun eleä,
  Hyvän vanhemman varassa;
  Oisi mulla onni ollut,
  Etu muutenki eleä,
  Vaan ma jouvuin juomariksi,
  Ratkesin kyläratiksi,
  Sikuna minun seotti,
  Savuviina siksi saattoi.

  Voi minä poloinen poika,
  Voi poika polon-alainen,
  Kun ma jouvuin juomariksi,
  Ratkesin kyläratiksi,
  Joka pullon puistajaksi,
  Joka kannun kaatajaksi,
  Joka särkän saattajaksi,
  Pikarin pitelijäksi!
  Ei pullot kylältä puutu,
  Juomakannut ei kapene;
  Paljo on pulloja kylässä,
  Täynnä kannuja kapakat,
  Sarkkoja satalukusin,
  Pinosin pikariloita.

  Vaan enmä suruinen liene,
  Enkä huolella eläne;
  Olkohon susi suruinen,
  Metsän hukka huolellinen
  Vieläkö viinoa viruisi,
  Putelista pulputinta,
  Lekkeristä lerkutinta,
  Tuoppikana, toinenkana,
  Kannukana, kaksikana;
  Lauleleisin kaikki päivät,
  Kaiken yötä huikkajaisin,

  Selväksi tekeyminen.

  Jopa tunsin tullessani,
  Tiesin tiepotellessani,
  Tämän koitosen kotihin,
  Tämän talon tanhuille
  Tunsin saavani hyvihin,
  Ja jaloihin joutuvani:
  Kolm' oli aittoa mäellä:
  Ison aitta kultaharja,
  Pojan aitta hopiaharja,
  Veljenpojan vaskiharja.
  Tunsin saavani tupihin,
  Joutuvani juominkihin,
  Kun tuli oluen tuohku,
  Viinan karsu kartanolle.

  Hyv' on sain tähän salihin,
  Jouvuin näihin juominkihin;
  Juon mä päivän, juon mä kaksi,
  Pääsen kohta kohmelohon,
  Selviän mä siitä jälle.
  Niin olen sitte selvä miesi.

  Oluetta ei ollenkana.

  Tanssin ennen, taisin ennen,
  Keikuin ennen, kestin ennen;
  Tanssisin tänäki päänä,
  Ilotsisin kaiken illan,
  Vaan ei jaksa jalka nosta,
  Perä penkistä yletä,
  Oluetta ei ollenkana,
  Viinatta väheäkänä.

  Kunp' olutta tuotahisi,
  Viinoa ve'ettähisi,
  Ehkä jalka jaksaisiki,
  Saisin penkiltä peräni.

  Enmä lurjus liene'känä.

  Elä luule lurjukseksi,
  Katso karjan paimeneksi,
  Enmä lurjus liene'känä,
  En katala karjan paimen;
  Mie olen opissa ollut,
  Seisonut sepon pajassa;
  Sepän pihtiä piellyt,
  Sepän vartta valkotellut,
  Syönyt tynnyrin sysiä,
  Nelikön terästä niellyt,
  Syli syttä hartioilla,
  Vaaksa vaahtia otsassa.

  Arveli akat minua,
  Naiset tuhmat tunnusteli,
  Silloiksi likasioilla,
  Soilla sotkuportahiksi;
  Vaan vielä tätä nykyä,
  Kun tämä porras ponnistaksen,
  Vanha kanto karmistaksen,
  Likasilta likahaksen,
  Niin on kumma kuulijanki,
  Ime ilmanki olijan.

  Sanotahan, soimatahan.

  Sanotahan, soimatahan,
  Syömäriksi, juomariksi;
  Sanotaan minun poloisen
  Syöväni kylän sikoja
  Tallukoita tappavani,
  Vasikoita vainovani,
  Karitsoita kaatavani.
  Syököhön susi sikoja,
  Tallukoita tappakohon,
  Vasikoita vainokohon,
  Karitsoita kaatakohon;
  Minä leipeä letustan,
  Juon olutta oivallista,
  Konsa pistän piirahaita,
  Konsa kaalia kaverran.

  En minä kysy kylästä.

  Jos kylä jotain puhuvi,
  Naapuri naputtelevi,
  Varahaisin valvomilla,
  Aikasin alottamilla;
  En minä kysy kylästä,
  Tee tiliä naapurista.
  Soisit mun kyläni naiset,
  Soisit naiset naapurini,
  Silloiksi likasioille,
  Paikoiksi pahoille maille;
  Vaan ei luonunna Jumala,
  Isän lasta luomatonta,
  Poikoa isän periltä,
  Lasta vanhemman jäleltä.

  Laulan ilman lainehilta.

  Kuka kuuli laulavan,
  Luul' olutta juoneheni,
  Taaria tavanneheni,
  Humalassa huutavani,
  Viinassa viheltäväni.

  En huua humalan kautta,
  Kautta viinan vierettele,
  Huuan mie humalattaki,
  Ja vihellän viinattaki;
  Laulan ilman lainehilta,
  Vetoselta vierettelen,
  Jott' on iltani kuluisi,
  Aamuni ali menisi,
  Huopeneisi huomeneni.

  Laulan hoikka huolissani.

  Kuuluvi kylä sanovan,
  Kyläkunta kuunteleva,
  Minun laihan laulavani,
  Minun hoikan huutavani,
  Laulavan iloista virttä,
  Remullista riehkoavan.
  Ja moni minun sanovi,
  Usia ajattelevi,
  Laulavan olven halulla,
  Tahi taarin tarpehella.

  En laula iloista virttä,
  Remullista riehkaele,
  Enkä myös olven himossa,
  Enkä taarin tarpehessa;
  Laulan hoikka huolissani,
  Ikävissäni ilotsen,
  Murajan murehissani,
  Panen pakkopäivissäni.

  Luotu on lintu lentämähän,
  Humalainen huutamahan,
  Viinainen viheltämän,
  Huolellinen laulamahan.

  Muut ja minä.

  Muut istui ilotsemahan,
  Painuvat pajahtamahan;
  Minä istun itkemähän,
  Ja painun pahalle mielen.

  Ilossahan muut elävät,
  Leikkissähän leikamoivat;
  Minä hoikka huolissani,
  Palo pakkopäivissäni.

  Muill' on tässä mustat kengät,
  Saappahat somannäköiset;
  Minä virsussa vitistän,
  Tuohikengässä kitistän.

  Muill' on kauhtanat komiat,
  Sinertävät silkkiviitat;
  Mull' on nuttu nukkavieru,
  Takki tappurannäköinen.

  Muill' on pitkät piipunvarret,
  Kopat kopran täytehiset;
  Minä tynkyllä typytän,
  Nahkavarrella naputan.

  Muut syövät murukaloja,
  Ja juovat olutpunaista;
  Minä kiiskiä kitustan,
  Vesilientä lippielen.

  Tiirin, liirin, tengan löysin.

  Tiirin, liirin, tengan löysin,
  Löysin uuen, löysin vanhan,
  Vanhan annoin vaimostani,
  Uuella orihin ostin,
  Orihilla tamman vaihoin,
  Tammalla talon asetin.

  Kynnin kymmenen vakoa,
  Kylvin kymmenen jyveä,
  Sain siitä sata kekoa,
  Tuhat riihtä tungettelin.

  Pu'in riihen ripsuttelin,
  Sain otria ololta,
  Otrista oluen keitin;
  Join ma jouluna olutta,
  Sillä lauloin laskiaisna,
  Viel' oli päässä pääsiäisnä.

  Panin tamman valjahisin,
  Ajoin kyytillä kylässä;
  Reki hiettona helisi,
  Kapla koivuinen kalisi.

  Tuli siitä päivä toinen,
  Päivä toinen ja pahempi:
  Tuli hiiri, joi oluen,
  Tuli tauti, vaimon tappoi,
  Tuli susi, söi hevosen,
  Tuli poltti kartanoni;
  Jätti minun yksinäni,
  Niinkun poltetun petäjän,
  Tahi kun kuivan kuusen oksan,
  Tahi karsitun katajan.

  Sepä vasta kullan kulta.

  Isä kulta, äiti kulta,
  Mies kulta, heponen kulta
  Korpin kulta kumpanenki.

  Olut kulta, otra kulta,
  Liha kulta, leipä kulta,
  Ei ne vielä kullan kullat.

  Se oli vasta kullan kulta,
  Jok' oli kulta kumpalini,
  Armas vaippani alainen,
  Riski rintataarissani.

  Vaan nyt kuoli kumpalini,
  Vaipui vaippani alainen,
  Riutui rintataarissani.
  Sill' en nyt eneä tieä,
  Miten olla, kuin eleä,
  Miten olla mielevänä,
  Kuinka kuuluna asua;
  Jos lähen Lapin lauille,
  Kotapoikien poluille,
  Eli vierrähän Wirohon,
  Häilähän Hämehen maalle.

  Jo vainen iällä tällä,
  Jo minusta mies menevi,
  Kullan keittäjä kuluvi,
  Rahan saaja raukenevi.

  Hepo huono, akka tiine.

  Vieläkö veljekset elävät,
  Veikot verkkoa kutovat,
  Käpyjänsä kääntelevät,
  Kalpimia katselevat!

  Hoi on armas vaariseni!
  Anna armas vaariseni,
  Anna viinoa velaksi,
  Viinoa pikarin verta,
  Tähän suurehen suruhun,
  Apioihin mielaloihin!

  "Mikä suurena suruna,
  Apioina mielaloina?"

  "Sepä suurena suruna,
  Apioina mielaloina:
  Hepo huono, akka tiine,
  Itse mies vähäväkinen."

  Jo nousen nokinen poika.

  Kauan malkio makasin,
  Viikon utra uinaelin,
  Nokisilla nuotioilla,
  Hiilisillä hiertimillä.
  Jo nousen nokinen poika,
  Nousen pois nokisioilta,
  Syli syttä hartioilla,
  Vaaksa varrella nokea;
  Vaan en tuota tunne'kana,
  Enkä arvoa esinnä,
  Tien kunka otan etehen,
  Juonen kunka juostakseni:
  Oisko seppä seinän alla,
  Takoja tuvan takana,
  Antaisin pajalle palkan,
  Hinnan hiilihuonehelle,
  Taottaisin uuen miekan,
  Terän pitkän, pään lyhyen,
  Lähteäkseni sotahan,
  Kera tauin tappelohon,
  Kun ei surma suorin tehnyt,
  Tauti oikein osannut.

  Luulin lumpehen pitävän.

  Voi minä poloinen poika,
  Voi poika polonalainen!
  Luulin lumpehen pitävän,
  Meren kaislan kannattavan;
  Ei lumme pitänytkänä,
  Meren kaisla ei kannattanna.

  Loime raukka lumpehelle,
  Lumme lumpsahti merehen;
  Minä kaislalle kavahin,
  Kaisla katkesi jälestä.

  Jo nyt kohta koitoisella,
  Kohta koitopäiväisellä,
  Yks' on tiehyt tietyssäni,
  Yksi matka mielessäni:
  Mennä pohjahan poloisen,
  Alle aaltojen osata,
  Alle selvien vesien,
  Päälle mustien murien,
  Sisareksi siikasille,
  Veikoksi ve'en kaloille.

  Lähin Pietarin pihoille.

  En tieä poloinen poika,
  Poloisiksi päivikseni,
  Mitäpä minäki mietin;
  Kuta kurja toivottelin,
  Kun läksin kotoa koito,
  Raukka rannoilta omilta,
  Näille Pietarin pihoille,
  Ulitsoille uuen linnan;
  Naisparan pahoille heitin,
  Oman vaimon ostopaksi,
  Heitin lapset itkemähän,
  Pienoset pisartamahan.

  Linnun lentävän näkevät,
  Kokkolinnun liitelevän,
  Näiltä tuulilta tulevan,
  Näiltä ilmoin ennättävän,
  Niin kyselevät kokolta:
  "Oi sie kulta kokkoseni!
  Etkö tietäisi sanoa,
  Mitenkä iso elävi,
  Siellä Pietarin pihoilla,
  Ulitsoilla uuen linnan?"

  Ei kokko mitänä tieä,
  Ei se tunne tuhma lintu;
  Kokko tiesi kuolleheksi,
  Lintu liioin maanneheksi,
  Ikävihin kuolleheksi,
  Itkuihin kaonneheksi.

  Joko minua noiat noitui.

  Ohoh milmani poloista,
  Poloisella pohjanmaalla!
  Joko minua noiat noitui,
  Noiat noitui, näit näkijät,
  Koki kolme Lappalaista,
  Kolmella kotaporolla,
  Kehuit keittovalkioilla,
  Tuikutit tulisioilla,
  Tällä tiellä kuolevaksi,
  Matkalla masenevaksi,
  Nuorena nukahtavaksi,
  Verevänä viereväksi,
  Aivan apposen alasti,
  Ilman vyöttä, vaattehitta!
  Enkä tuota tuhma tunne,
  Äkkioutonen älyä,
  Kussa kuoleman pitävi,
  Kussa kerran kellistellä;
  Josp' on kuolen korven päähän,
  Kaaun kankahan nenähän,
  Kuolen korppien kotihin,
  Variksien vainiolle.

  Kunpa kuolisin kotihin,
  Rikoilleni riukeneisin,
  Vaimot päätäni pesisi,
  Lakanoihin laitteleisi,
  Sitte kerran kellot soisi,
  Kirkon vasket vankahuisi;
  Suku ei suuresti surisi,
  Heimokunta hellehtisi.

  Vaan kun kuolen korven päähän,
  Kaaun kankahan nenähän,
  Saavat korpit kohtaloa,
  Varikset varia verta,
  Minun raukan raaoistani,
  Kurjan kuolemaisistani,
  Luuni luovat rauniolle,
  Kantavat kivikarille;
  Siinä siskot katselevat,
  Veikot vierahat sanovat:

  Korppipa tuolle koulun kantoi,
  Harakkaiset hauan kaivoi.

  Kuolema kovinta työtä.

  Kurell' on kumia kulkku,
  Kajavalla pitkä kaula;
  Saisinko kurelta kulkun,
  Kajavalta pitkän kaulan,
  Ruvetessani runoille,
  Saahessa sanelemahan.
  Laulanta runolla työtä,
  Kukunta kesäkäellä,
  Painanta Sinettärillä,
  Kuonta Kankahattarilla.
  Nainta nuorella iällä,
  Kuolema ikälopulla.
  Kuolema kovinta työtä,
  Majanmuutto surkeinta;
  Suru on juoa surman viina,
  Katkera manalan kannu,
  Katkera kahesti naia,
  Kolmasti kosissa käyä
  Kalkinen kahesti naipi,
  Kolmasti kovaosainen.

  Kun kolotin koivun latvan.

  Nuoret miehet naimattomat,
  Vielä viinan juomattomat,
  Ja kosissa käymättömät!
  Elkäte sinä ikänä
  Nouatelko naisen mieltä,
  Naisen mieltä, kiurun kieltä,
  Niinkun mie poloinen poika,
  Nouattelin naisen mieltä
  Lihat ostin, leivät ostin,
  Kalat laitoin kaikenlaiset,
  Ostin viljat Wiipurista,
  Suolat Saksan kaupungista.

  En sillä hyveä saanut,
  En hyveä puolinkana,
  Ulos potki uutimesta,
  Sääret sängystä särähti.
  Kun kolotin koivun latvan,
  Jo likisti linnuksehen;
  Kun kärsin katajan latvan,
  Jo kumarsi kullaksehen;
  Kun vielä panin pajuilla,
  Jo kapusi kaunoksehen.

  Kolm' on miehellä pahoa.

  Koim' on miehellä pahoa,
  Kolme miehen kuolemata:
  Yks' on vuotava venonen,
  Toinen heittiö heponen,
  Kolmansi äkäinen akka.

  Kyllä mies pahasta pääsi
  Wenehestä vuotavasta,
  Ilman armotta Jumalan,
  Turvatta totisen luojan:
  Wenehen tulessa poltti.

  Vielä mies pahasta pääsi
  Heposesta heittiöstä,
  Ilman armotta Jumalan,
  Turvatta totisen luojan:
  Heposen susille syötti.

  Mutta kaitse kaunis Herra,
  Varjele vakainen luoja,
  Akasta äkisevästä,
  Vaimosta pahatavasta!
  Ei pääse pahasta siitä
  Ilman armotta Jumalan,
  Turvatta totisen luojan;
  Ei taia tulehen luoa,
  Saata ei syötteä susille,
  Kun ei surma suorin tehne,
  Tappane Jumalan tauti.

  Emon torat.

  Ei ennen emo torunna,
  Kantajani kalkuttanna,
  Vaikka maion maahan kaasin,
  Lehmät metsähän levitin.

  Ei ennen emo torunna,
  Kantajani kalkuttanna,
  Kun särin pari patoa,
  Poltin paitani pahaksi.

  Ei ennen emo torunna,
  Kantajani kalkuttanna,
  Kun tein kieron kehrävarren,
  Väärän värttinän rapasin.

  Ei vielä emo torusi,
  Kantajani kalkuttaisi,
  Jos ma viikomman viruisin,
  Kauan työttä kalkehtisin.

  Ei vielä emo toruisi,
  Kantajani kalkuttaisi,
  Jos joisin hevosen varsan,
  Kellokaulan kenkkeäisin.

  Vaan tuosta emo toruvi,
  Kantajani kalkuttavi,
  Toin tuhman tulen puhujan,
  Pahan paian ompelijan.

  Pahan paian ompelevi,
  Päälle päärmehet tekevi;
  Kehnon rihman ketreävi,
  Päiksi pellavat panevi.

  Täytyi runpuhun ruveta.

  Viikon viivyin Wiipurissa,
  Kauan suolakaupungissa;
  Kun tulin omille maille,
  Jo oli vietynä omani,
  Naituna parahat piiat,
  Valittuna valkeimmat,
  Kirkkahimmat kihlattuna,
  Soreimmat suorittuna,
  Minulle herjat heitettynä,
  Aivan kehnot annettuna,
  Kierosilmät kenkättynä,
  Vihaisimmat viskattuna.

  Mitäs mun poloisen poian
  Täytyi runpuhun ruveta,
  Käsin käyä tähtehille;
  Saaha suolta suopetäjä,
  Leppäpökkelö lehosta,
  Tervaskanto kankahalta,
  Kun en tammea tavannut,
  Osannut omenapuuta.

  Nain vihaisen, toin toraisen.

  Voi minä poloinen poika,
  Voi poika polonalainen,
  Kun ma nain vihaisen vaimon,
  Nain vihaisen, toin toraisen,
  Valitsin veräjän vörstin,
  Aisan taitelman tapasin,
  Saunan lautojen lamojan,
  Penkin päihen piehtaroijan;
  Vihoissahan työn tekevi,
  Ahmissähän äiän syöpi.

  Noin kuulin emon sanovan,
  Vaimon vanhan lausuvaksi:
  "Miniä on minulle tuotu,
  Koan kokka, saunan salpa,
  Sylttysukka, kalttokenkä,
  Penkin pestyn hierelijä,
  Lattian ripottelija,
  Tuvan uuen turmelija;
  Toi toran pereheseni,
  Surun saattoi leipähäni."

  "Parempi olisi ollut,
  Parempi ori polosen,
  Tuoa Tuonetar tupahan,
  Manatar tähän majahan,
  Kun tuoa toruja vaimo,
  Saaha riski riitelijä."

  "Ei ollut orihin syytä,
  Ei vikoa liinaharjan;
  Sen ori kotihin tuopi,
  Liinaharja liuvuttavi,
  Mi on pannahan pajuille,
  Liitetähän liistehille."

  Ei ole puuru ruunan syytä.

  Voi mun puuru ruunaistani,
  Kun ve'it vihaisen vaimon,
  Toit tuhman tulen puhujan!
  Mahoit silloin ruuna rukka,
  Tahi vielä tamma parka,
  Tuoa puita puiroasta,
  Havuja havumetsästä,
  Vettä rannalta veteä,
  Kun sa toit torujan vaimon,
  Toit torujan, sait sanojan,
  Ve'it riskin riitelijän,
  Ja varskin valehtelijan.
  Ei ole puuru ruunan syytä,
  Ei vikoa tamma raiskan;
  Sen ruuna kotihin tuopi,
  Taluttavi tamma raiska,
  Mi rekehen reuotahan
  Korjahan kohotetahan.

  Syrjin söi, selin makasi.

  Ka'pas muien morsioita,
  Kun on suuret ja soriat;
  Minun on pieni pikkarainen,
  Lakoharja hakkurainen.
  Tuo tapana naisellani.
  Omallani vaimollani:
  Syrjin söi, selin makasi,
  Selin kaikki työt tekevi.
  Kun tuli ulkoa tupahan,
  Tuhmasti tuli tupahan,
  Muotoansa mullistellen,
  Silmiänsä väännitellen,
  Kopra hapsia harasi,
  Käsi tuiski tukkiani.

  Jos ma vasta vaimon saisin,
  Saisin vaimon, ja paremman,
  Käsissäni kanteleisin,
  Sylissäni syötteleisin,
  Vieressäni istuttaisin,
  Suuta suinki suikkajaisin.

  Hauki syöpi sammakonki.

  Oisi aikoa iässä
  Valitenki vaimo naia,
  Tuten neiti tunnustella;
  Mielellänsä mies tekevi,
  Tahallansa naisen naipi,
  Tuopi luoksensa torujan,
  Rinnallensa riitelijän,
  Tasallensa tappelijan.

  Hauki syöpi sammakonki,
  Selän suuren uituansa;
  Mies naipi pahanki naisen,
  Viikon ilman oltuansa.

  Vanha sai valitun piian.

  Voi minua mieskulua,
  Kun en nainut naiskuluista,
  Nainut nuorella iällä,
  Ottanut elon ajalla,
  Ennen elon puuttumista,
  Väkeni vähenemistä!
  Kaikkiahan mies katuvi,
  Vaan ei nuorra naimistansa,
  Lassa lapsen saamistansa,
  Pienenä perehtimistä.

  Nain ma vasta vanhoillani,
  Otin onneni lopulla;
  Vanha sai valitun piian,
  Ilkiän ikä kulunut.

  Kun oisi vaimo vaihtamoina.

  Minull' on nainen miekkoisella,
  Toinen Vaaran Tuomahalla,
  Kolmas Korpelan Matilla,
  Neljäs vielä neityenä.
  Kun oisi vaimo vaihtamoina,
  Mustakulma muuttamoina,
  Mie oisin miessä ensimmäissä,
  Vaimoloita vaihtamassa,
  Mustapäitä muuttamassa;
  Parin härkiä panisin,
  Hiirenkarvaisen hevosen,
  Vaimoloita vaihtaessa,
  Mustapäitä muuttaessa.

  Eikä kuole kuppelohäntä,
  Kaau vanha kampelmanni;
  Saisin vasta naisen naia,
  Vaimon valkian valita,
  Ukon uuen tyttäristä,
  Akan nuoren neitosista.

  Tulin turkka naineheksi.

  Pahoin on tehnyt linnan pappi,
  Maan pappi sitäi pahemmin,
  Kun vihki Wirottarihin,
  Tunki Turmiottarihin.

  Kun olin ennen nuorra miessä,
  Miessä nuorra, naimatonna,
  Vielä viinan juomatonna,
  Ja kosissa käymätönnä;
  Aian kolkat voita lypsi,
  Kivoset muni munia,
  Piti piikaset hyvänä,
  Vaimot pääni valkiana.
  Tulin narri naineheksi,
  Konna käyneeksi kosissa,
  Kälkä kättä lyöneheksi,
  Kaltto kaupan tehneheksi,
  En tullut eläneheksi;
  Nurin katsoi nurkkamuorit,
  Väärin väärtimorsiamet,
  Ei oikein omat emännät.

  Sivu käyvät, kanta välkkyi.

  Olin poika ollessani,
  Paimenessa käyessäni,
  Osasin oluen juoa,
  Tanssin käyä ja kisata,
  Laskent ei piiat pilkan alle,
  Eikä naiset naurun alle,
  Moni katsoi muotohoni,
  Varteheni valkotteli.
  Nyt olen vanhannut varahin,
  Tullut muita tuhmemmaksi;
  Sill' ei katso neiet nuoret,
  Neiet nuoret ja soriat
  Sivu käv'vät, kanta välkkyi,
  Sivu astuit, maat aleni,
  Selin seisoi, seinät paistoi,
  Selin istui, maat ilotsi.

  Tulin vanhaksi varahin.

  Olin mieki miessä ennen
  Mieslukuja tehtäessä,
  Miehiä miteltäessä,
  Arvaeltaissa uroja;
  Kiskoin ma kivestä tuohta,
  Vestin jäästä tervaksia,
  Pakanoilta kirkon poltin,
  Kiiskiltä kivisen linnan.
  Miekkani käessä kääntyi,
  Kun kevyisin haavan lehti,
  Eli leppäinen palikka;
  Sylin syöksin keihäsvartta
  Peltohon alaperähän,
  Maahan mättähättömähän;
  Piti piikaset hyvänä,
  Vaimot pääni valkiana.

  Nyt on kaikki toisin tullut,
  Aika kehnompi kerinnyt,
  Kun tulin vanhaksi varahin,
  Epakoksi ennen muita.
  Aamut nousin aikasehen,
  Illat istuin myöhäsehen,
  Väännin päivät väin nojassa,
  En pitänyt ehtonetta,
  Sepä vei väkeni multa,
  Varren vaivutti varahin,
  Saatti naisten naurun alle,
  Soppityrskyksi tytärten;
  Niin nyt naiset naurun lyövät,
  Piiat pilkkana pitävät.

  Ajoin konstisti kotihin.

  Olin orjana Wirossa,
  Paimenna pahalla maalla,
  Tuollai lepytin lemmot,
  Pehmitin pakanan mielen,
  Tuomahan tupahan viinat,
  Joka aamu antamahan.

  Mitäpä palkaksi minulle
  Vuoen orjana ololta?
  Oinas minulle annettihin,
  Tuonki pukkihin vajehin.
  Tuo pukki pahan-tapainen,
  Ei piätä pienet aiat;
  Otin hengen heinänpäällä,
  Kulkun ruoholla kuristin.
  Sain verta venehen täyen,
  Kuuta kuusi kauhallista,
  Neki kaupitsin Wirohon,
  Sain rahoja viisi, kuusi.
  Niillä mä orihin ostin,
  Kultakukka lautasilla,
  Lähet länkien siassa;
  Siitä noiat vettä nouti,
  Siitä joivat juomaritki,
  Sekä lappoi Lappalaiset.

  Panin oron oikomahan,
  Harjan liina liukomahan
  Ajoin konstisti kotihin,
  Isosti ison pihoille,
  Rikki riihe'en rekeni,
  Aisat poikki portahasen.
  Alkoi äiti arvaella,
  Isoseni surkotella:
  "Kun tulit kummasti kotihin,
  Pahasti ison pihalle
  Suottapa rikoit rekesi,
  Tahallasi aisan taitoit."

  Pah' oli Wirossa orjan.

  Olin orjana Wirossa,
  Palvelin pakanan maalla;
  Sain orihin orjuuella,
  Pitkäjouhen juoksennalla,
  Harjan liina liikkumalla,
  Villovarsan valvomalla.

  Mieleni teki kotia,
  Tulla maille tuttaville,
  Kuss' olin ennenki elänyt,
  Aina muinenki asunut.

  Kysyin passia papilta:
  "Annas passi pappiseni;
  Pääsisin omille maille,
  Noille maille muinoisille,
  Kuss' olen ennenki elänyt,
  Aina muinenki asunut!"

  Pappi paljoa kysyvi,
  Kirkkoherra kiinnittävi,
  Mie vielä enemmän annoin,
  Annoin ainoan orihin;
  Sen sai pappi passistansa,
  Kirjastansa kirkkoherra.

  Ole kiitetty Jumala,
  Ylistetty luoja yksin,
  Kun vielä kotihin saatit,
  Päästit viimenki Wirosta!
  Pah' oli Wirossa olla:
  Leip' ei parkista parannut,
  Juominen jokivesistä,
  Vaate vaipan kirjavasta;
  Yöt seisoin sepän pajassa,

  Päivät pitkät piinan alla,
  Pyhät päivät pyssy käässä,
  Aret atrasarvikossa.

  Pakolaisen matka.

  Oluest' on juoen kelpo
  Syöen herkkuruokasista,
  Unesta makoamalla,
  Pakenemalla pahasta.
  Niin minäi mies mokoma
  Paeten pahasta pääsin;
  Orjana olin Wirossa,
  Palkalla pakanan maalla,
  Surma kasvoi suun e'essä,
  Paha päivä parran päällä,
  Yks' oli päivä miehen päätä,
  Tunti tukkoa urohon.

  Läksin päätäni pakohon,
  Kaulanvartta varjelohon,
  Kulin maita kuuttomia,
  Päivättömiä periä;
  Enkä tiennyt tietä käyä,
  Outo matkata osannut,
  Tievieret tipoja täynnä,
  Norot nokkeloneniä,
  Arot aisan taittumia,
  Korvet kuusen kaatumia.

  Kun päivyt ylentelihen,
  Joka kaislanen kahahti,
  Joka korttehut kuhahti,
  Minun vatsani varahti;
  Kun kuuhut ylentelihen,
  Silloin matka mairisampi,
  Silloin kulku kukkarampi,
  Astuntani armahampi.

  Varjele Jumala soasta.

  Varjele vakainen luoja,
  Kaitse kaunoinen Jumala,
  Kavioista vainovarsain,
  Sorkista sotahevosten!

  Varjele vakainen luoja,
  Kaitse kaunoinen Jumala,
  Rauan valkian varasta,
  Terän tuiman tutkamesta,
  Tykin suuren suun e'estä,
  Rautakirnujen kiasta!

  Varjele vakainen luoja,
  Kaitse kaunoinen Jumala,
  Suurilta sotakeoilta,
  Uron tappotanterilta,
  Jossa lyiy miestä lyöpi,
  Tinapalli paiskoavi;
  Jossa pää pahoin menevi,
  Sekä kaula katkiavi,
  Hivus hieno lankiavi,
  Tukka turhi'in tulevi!

  On nyt miestä miekan alla.

  Sykysyllä seikka syntyi,
  Talven tullen työ tapahtui,
  Kesällä etehen kierti,
  Vasten meitä vaivaisia,
  Kohti koitopäiväisiä;
  Saivat miehet miekan alle,
  Terän kirkkahan kisahan,
  Rauan valkian varahan.
  Saivat miehet miekan teille,
  Sulhoset sotakeoille,
  Varsat vainovaljahisin,
  Surman suitsihin hevoset.

  Voi sinäki ruuna rukka,
  Kasvinvarsani valittu,
  Siksikö sinäki syimyit,
  Tähän ilmahan ylenit,
  Sotiteillä sortumahan,
  Vainoteillä vaipumahan!
  Siksikö suin sinua,
  Siksi syötin ja apatin,
  Surman suurille ajoille,
  Manan matkan juoksemille!

  On nyt meitä miekan alla,
  Poikia sotapoluilla;
  Yöt porumma pakkasessa,
  Luskomma lumen seassa,
  Päivät päätämmä kululla,
  Eli koiran kunnialla,
  Isännät ikisiassa,
  Miehet melkiarvosessa.
  Vaan emme pojat poloiset,
  Emme itke itsiämme,
  Emmekä vaivoja valita,
  Jos immet hyvin eläisi,
  Päät on kassa kalkettaisi,
  Impyet ilolla mielin,
  Mesimielin morsiamet,
  Naiset kaikki naurusuulla,
  Lesket leikkiä pitäen,
  Muoriset murehtimatta.

  Koti luuli kuolleheksi.

  Eipä naura kaikki naiset,
  Kaikki muoriset muhaja,
  Poloisia poikiansa;
  Koti luuli kuolleheksi,
  Kartano kaonneheksi,
  Kylä kyllin maanneheksi.

  Itkevi iso minua,
  Emoni sitäi enemmin,
  Vettä veioni sulavi,
  Lainetta emoni lapsi.
  Itki vanhat, itki nuoret,
  Itki kerran kesk'ikäiset,
  Vanhat vaimot poikiansa,
  Naiset nuoret miehiänsä,
  Sulhojansa Suomen neiet,
  Tytöt kainut kauppojansa.

  Noin se saajani sanovi,
  Valittavi vanhempani:
  "Tuoll' on poikani poloinen,
  Tuolla laiton lapsueni,
  Tuonen toukojen panossa,
  Kalman maien karhinnassa.
  Saapi nyt minun poloisen,
  Minun laiton lapseltani,
  Saapi pyyt pyhän piteä,
  Saapi lintuset lihota,
  Oravaiset jouten juosta,
  Jouten kärppäset kävellä."

  Vaan elä isoni itke,
  Elä'kä emo valita,
  Viere vettä veion silmä,
  Sisaren sinä ikänä;
  Vielä päästän pääramuni,
  Heikon henkeni pelastan,
  Suurilta sotakeoilta,
  Miesten tappotanterilta,
  Sorkista sotihevosten,
  Varpahista vainovarsan,
  Tykin suuren suun e'estä,
  Rautakirnujen kiasta.

  Sentähen minä poloinen,
  Sentähen poloinen poika,
  Teräksestä kengät tietin,
  Varret vaskesta valatin,
  Jotta seison nlinkun seinä,
  Asun niinkun pystyaita;
  Sentähen minun poloisen,
  Sentähen poloisen poian,
  Rinta rautahan rakettu,
  Teräksehen tienaeltu,
  Jott' ei lyiy miestä löisi,
  Rautapalli paiskoaisi,
  Jott' ei nuoli nouattaisi,
  Terä tuima turmeleisi.

  Yks' on päivä miehen päätä.

  Jo minä johonki jouvuin,
  Ruunun rautoihin rumihin,
  Sorkkihin sotihevosten,
  Miesten vaino varpahisin.
  Jo nyt miehellä minulla,
  Kohta koitopäiväisellä,
  Yks' on tunti tukkoani,
  Päivä päätäni poloisen.

  Millä päästän pääramuni
  Ruunun rauoista rumista,
  Sorkista sotihevosten,
  Miesten vaino varpahista?
  Tuolla päästän pääramuni,
  Heikon henkeni vapahan,
  Kun ma luome luojahani,
  Heitäme Jumalahani.
  Varjele vakainen luoja,
  Kaitse kaunoinen Jumala,
  Varjele vahingon teiltä,
  Kaitse kaikista pahoista,
  Ettei pää pahoin menisi,

  Eli kaula katkiaisi,
  Hivus hieno lankiaisi,
  Tukka turhi'in tulisi!

  Tuo kerta rajalle rauha.

  Oi Ukko ylinen herra,
  Taivahallinen Jumala,
  Tuo kerta rajalle rauha,
  Suomehen sula sovinto,
  Rauha raukoille rajoille,
  Sana kaunis Karjalahan!

  Kun toisit rajalle rauhan,
  Suomehen hyvän sovinnon,
  Viel' ois miestä mielehistä,
  Sulhoa sulosanaista,
  Kyntäjäksi, kylväjäksi,
  Siemenen sirottajaksi;
  Itku ei kuuluisi kujilla,
  Valitus vajojen päissä,
  Lehot ei nurmelle leveisi,
  Pellolle petjän taimet.

  Kiitos rauhasta.

  Ole kiitetty Jumala,
  Ylistetty luoja yksin,
  Kun annoit rajalle rauhan,
  Suomehen hyvän sovinnon;
  Raja jo rauhassa elävi,
  Suomi kaikki suosiossa!

  Ole kiitetty Jumala,
  Ylistetty luoja yksin,
  Kun päästit omille maille,
  Poies mailta vierahilta;
  Päästit siitä pälkähästä,
  Siitä keinosta keritit!

  Kauan me pojat poloiset
  Alla miekan melskasimma;
  Joka mies, joka hevonen,
  Tulen tuskoa piteli,
  Panun vaivoa vaelti.
  Jalot juomat kaivettihin,
  Puhki vaaroista puhettiin,
  Sillat suuret siivottihin
  Poikitse joka joesta,
  Miehet ankarat ajeli.
  Hevoset hikoi veessä,
  Varsat vaahessa samosi,
  Vesi tippui vempeleestä,
  Rasva rahkehen nenästä,
  Postia kulettaessa,
  Lerpottia lennättäissä.
  Laihtui tammat lautaselta,
  Vertyi vempelen kohasta,
  Vetäessä vaikiata,
  Raskahia raataessa.

  Yön tullen, pimeten päivän,
  Aletessa aurinkoisen,
  Piti matkoilla majata
  Tervatynnyrin tykönä,
  Tahi luskata lumessa,
  Pauhaella pakkasessa.
  Vaaroilla valantehillä,
  Korkehilla kompakoilla,
  Tomueli tervastorvet,
  Olkikoppolit kohosi,
  Josta vaaria varoimma,
  Viholaista vartioimma.

  Tuota toivoimma poloiset,
  Tuot' aina ajattelimma,
  Kun kohoisi koiliskoinen,
  Huomenvarjo valkeneisi,
  Ehkä toisi toinen päivä
  Rauhan rakkahan sanoman;
  Yön mennen, valeten päivän,
  Yletessä aurinkoisen,
  Yks' oli entinen e'essä,
  Vaiva vanha vieressämme.

  Suven tullen, suon sulaten,
  Lätäköien lämmitessä,
  Muut vuotti hyveä vuotta,
  Katsoi kaunista keseä,
  Meili' oli vilu vilulta,
  Nälkä toiselta nälältä,
  Tunturia tullessamme,
  Vaaroja vaeltaessa;
  Markan maksoi leivän kanta,
  Muru mullisen vasikan,
  Kaakku kaksivuotehisen,
  Sa'an pyy, tuhannen tetri.

  Ota metsä miehiksesi.

  Satoi ukko uutta lunta,
  Herra hienoista vitiä,
  Sykysyisen uuhen verran,
  Verran talvisen jäniksen;
  Lähen miehistä metsälle,
  Urohista ulkotöille,
  Ukon uuelle lumelle,
  Palvoisen panemaviille,
  Jäniksen jälettömälle,
  Hiiren hiihtamattomalle.
  Ota metsä miehiksesi,
  Urohiksesi Tapio,
  Korpi kolkkipoiaksesi,
  Kumpu kumpalivaraksi;
  Ota miestä oppimahan,
  Taivon kaarta katsomahan
  Otavaista oppimahan,
  Tähtiä tähystämähän!

  Kun kuulet minun tulevan,
  Miehen aimo astuvaksi,
  Lähe tietä neuomahan,

  Rastia rakentamahan,
  Tienvieriä viittomahan,
  Siltoja siventämähän;
  Vestä pilkat pitkin maita,
  Rastit vaaroihin rapaja,
  Jotta tunnen tuhma käyä,
  Äkki outo tien osoan!

  Hiihata hiasta miestä,
  Takin helmasta taluta,
  Lykkeä lylyn lävestä,
  Saata sauan suoverosta
  Saata sille saarekselle,
  Sille kummulle kuleta,
  Josta saalis saataisi,
  Erän toimi tuota'isi,
  Osin päitä pantai'si,
  Jakoja jaettai'si;
  Kuss' on kuuset kultavöissä,
  Hopiassa hongan oksat,
  Koivut kaikki koltuskoissa,
  Haavat haljakkaveroissa!

  Mieli mennä metsolahan.

  Mieleni minun tekevi,
  Aivoni ajattelevi,
  Mieli mennä metsolahan,
  Metsän tyttöjen tyköhön,
  Salon piikojen pihoille,
  Havulinnan liepehille,
  Juomahan salon simoa,
  Metsän mettä maistamahan,
  Heitän poies heinäkengät,
  Kaskivirsuni karistan,
  Panen talvitallukseni,
  Sykysyiset syylinkini.
  Sitte raatoni rakennan,
  Varustelen vartaloni,
  Hamehella harmajalla,
  Nukkavierulla nutulla,
  Sukset voian voitimella,
  Liukomet sianlihalla,
  Hiihan tuosta hiljallehen,
  Veteleme verkallehen,
  Hiljallehen huono käypi,
  Sanan voimaton pitävi.
  Hiihan kohti korven rannan,
  Salon siritävän sisälle,
  Yöllä auringottomalla,
  Ehtoyönä ensimmäissä;
  Oksat otsani sukivi,
  Havut pääni harjoavi,
  Mieliksi metsän tytärten,
  Salon impien iloksi.

  Mielly metsä miehi'ini.

  Lepy lehto, kostu korpi,
  Taivu ainoinen Tapio;
  Lepy metsä miehillemme,
  Kostu korpi koirillemme!
  Metsä haiskosi me'elle,
  Simalle salo sininen,
  Suovieret sulalle voille,
  Ahovieret viertehelle!
  Soita metsä kanteletta,
  Kukuta salo käkeä,
  Jotta kulta kuuntelisi,
  Hopia tilin tekisi,
  Alla kuusen kukkalatvan,
  Alla kaunoisen katajan!

  Mielly metsä miehi'ini,
  Kostu korpi koirihini;
  Meill' on miehet lapsimiehet,
  Meillä koirat pentukoirat,
  Ampujat alakätiset,
  Päretjouset, puuvasamat,
  Ei ne kauas kannattane,
  Ampuvärkit ei yletä.

  Rakenteleminen.

  Millä raatoni rakennan
  Metsolahan mennessäni?
  Raaon raualla rakennan,
  Teräksillä telkittelen;
  Rautapaitoihin paneme,
  Teräsvöihin tietteleme.

  Sitte pyyhin pyssyäni
  Mustan käärmehen mujulla,
  Jouvuttelen jousiani,
  Kehottelen keihästäni,
  Suksiani suin puhelen:
  Suksi on jalkoa sukua,
  Keihäs kirvestä lajia,
  Jousi kättä joukkioa;
  Jalo on suksi suunnallinen,
  Siivo päällinen sivakka,
  Jalo jousi janhuksinen,
  Kylkehinen keihäsvarsi.

  Metsän kuninkaalle.

  Metsän ukko halliparta,
  Metsän kultainen kuningas,
  Ava nyt aittasi avara,
  Luinen lukko lonkahuta!
  Laske juoni juoksemahan,
  Virka vippelehtämähän,
  Kullaista kujoa myöten,
  Hopiaista tietä myöten,
  Jost' on sillat silkin pantu,
  Sillat silkin, suot sametin,
  Veralla vetelät paikat,
  Pahat paikat palttinalla!

  Ukko kultainen kuningas,
  Hopiainen hallitsija,
  Anna mulle ainojasi,
  Kanna mulle kaunojasi,
  Kullassa kulisevia,
  Hopiassa helkkäviä!
  Aja vilja vieremille,
  Aukeimmille ahoille,
  Minun metsipäivinäni,
  Erän etsiaikoinani!

  Mielikki ja Kuurikki.

  Mielikki metsän emäntä,
  Metsän muori muoto kaunis,
  Lyöte lykkyvaattehisin,
  Antipaitoihin panete,
  Sormet kullan sormuksihin,
  Käet kullan käärehisin,
  Pää kullan vipalehisin,
  Tukat kullan suortuvihin,
  Korvat kullan koltuskoihin,
  Kaula helmihin hyvihin!

  Usein hyvän emännän,
  Mielikin ehon emännän,
  Sormet kullan sormuksissa,
  Käet kullan käärehissä,
  Pää kullan vipalehissa,
  Tukat kullan suortuvissa,
  Korvat kullan koltuskoissa,
  Kaula helmissä hyvissä;
  Silloin on hyvä emäntä,
  Mielikki metsän emäntä,
  Aina altis annillansa,
  Armas auttamaisillansa.

  Usein pahan emännän,
  Kuurikin kovan emännän,
  Sormet vitsasormuksissa,
  Käet vitsakäärehissä,
  Pää vitsavipalehissa,
  Tukat vitsasuortuvissa,
  Korvat vitsakoltuskoissa,
  Kaula helmissä pahoissa;
  Silloin on paha emäntä,
  Kuurikki kova emäntä,
  Ei ole altis annillansa,
  Armas auttamaisillansa.

  Mielikki metsän emäntä.

  Mielikki metsän emäntä,
  Muori puhasmuovollinen,
  Varustellos mun varani,
  Kohotellos kohtaloni!
  Aukase metinen arkku,
  Mesilipas liikahuta,
  Sisässä salon sinisen,
  Kummun kultaisen navalla!
  Pane kulta kulkemahan,
  Hopia vaeltamahan,
  Vasten miestä valkiata,
  Kovin koivun karvallista!

  Kun ei täyvy täällä maalla,
  Tuovos maalta tuonnempoa,
  Ylitse salon yheksän,
  Kautta kankahan kaheksan!
  Veä vettenki takoa,
  Jouvuta jokien poikki,
  Viien Wiipurin väliltä,
  Kuuen kirkon kuuluvilta,
  Lapin laajoilta saloilta,
  Pohjan pitkältä perältä,
  Muotoa monennäöistä,
  Kynttä kasken karvallista,
  Metsästä metsän hyviä,
  Maalta maan parahimmia,
  Havon alta hallipäitä,
  Kiven alta kirjapäitä,
  Mättähän makoajia,
  Nurmen nukkerehtijoita,
  Veen viljan soutajia,
  Jokien melastajia.

  Metsän tyttö, mieli neito.

  Metsän tyttö, mieli neito,
  Yön tyttö, hämärän neito,
  Pitkän puhtehen pitäjä,
  Rievän rihman ketreäjä,
  Laita kulta kuontaloihin,
  Pane vaski vartaloihin,
  Ketreä punainen lanka,
  Sinilanka siuahuta,
  Kultaisesta kuontalosta,
  Vaskisesta vartalosta!
  Veä se jokien poikki,
  Läpitse salon sinisen,
  Veä lännestä itähän,
  Luotehesta lounahasen,
  Juosta viljan joutusasti,
  Vikevästi viiletellä,
  Ilman tieltä eksymättä,
  Poikkeamatta polulta,
  Juosta kullaisna keränä,
  Hopiaisna sykkyränä,
  Läpi viian vilmeikön,
  Kangasten kapeikkojen,
  Läpi soien, läpi maien,
  Läpi korpien kovien!

  Pohjan tyttö, viljaneiti.

  Pohjan tyttö, viljaneiti,
  Maan tyttö, manulan neiti,
  Tuovos vilja tuonnempoa,
  Etsiös etempeäki,
  Saata tälle saarekselle,
  Tälle kummulle kuleta,
  Ilman haaralta sa'alta,
  Tuhat ilman tutkamelta;
  Saata poikki salmistaki,
  Vetele vesien poikki,
  Ylitse katehen mielen,
  Pahan miehen luonnon päitse,
  Poikki Pohjolan joesta,
  Yli kosken kuohuloista!

  Ota vitsa viiakosta,
  Koivu korven notkelmosta,
  Jolla arkoja ajelet,
  Nuorisia nouattelet!
  Jok' on jäykkä juoksullahan,
  Eli laiska laukullahan,
  Sitä siimalla sivalla,
  Rautaruoskalla ravauta,
  Heitä helmipaattehella,
  Kaiota kariperällä!

  Tellervo Tapion neiti.

  Tellervo Tapion neiti,
  Metsän piika pikkarainen,
  Ota piiska pihlajainen,
  Katajainen karjaruoska,
  Takoa Tapiovaaran,
  Tuomivaaran tuolta puolen,
  Jolla vitsot viljoasi,
  Karkottelet karjoasi!

  Jok' on jäykkä juoksullahan,
  Laiska laskemaisillahan,
  Sitä virkuta vitsalla,
  Kaiota kariperällä,
  Jotta vitsa vinkasevi,
  Pajun latva parkasevi;
  Sivalla sivua kohti,
  Eli laske lautaselle,
  Elä otsahan osota,
  Päälakehen paukahuta!

  Kun tunnet uran tulevan,
  Tupita uroa myöten;
  Pane kaksi kämmentäsi
  Kahenpuolin kaiteheksi,
  Jott' ei vilja vieprahtaisi,
  Metsän karja kaaprahtaisi!

  Aita vastahan tulevi,
  Rieho aitoa repäse,
  Kaaha aita kallellehen,
  Viieltä vitsasväliltä;
  Havu tiellä poikkipuolin,
  Havu syrjähän syseä;
  Joki joutuvi etehen,
  Silkki sillaksi sivalla,
  Punalanka portahaksi,
  Polullehen poikkeutta.

  Ukko kultainen kuningas.

  Ukko kultainen kuningas,
  Hopiainen hallitsija,
  Ota kultainen kurikka,
  Eli vaskinen vasara,
  Jolla korvet kolkuttelet,
  Salot synkät sylkyttelet,
  Yhtenä kesäisnä yönä,
  Ehtoyönä ensimäisnä!
  Käyös korvet kolkutellen,
  Syrjävieret sylkytellen;
  Aja vilja vieremille,
  Aukeimmille ahoille,
  Minun metsipäivinäni,
  Erän etsiaikoinani!

  Penu pieni koiraseni.

  Penu pieni koiraseni,
  Aina harras haukkWjani,
  Tule minun turvikseni,
  Metsolahan mennessäni,
  Ettei naiset naurahtaisi,
  Piiat pilkkana pitäisi,
  Ukotki urahtelisi,
  Partasuut pahoin puhuisi!

  Koirani keränä vieri,
  Kylän kukka kuulusana;
  Itse mie kulen kuvana,
  Sukset mustina matoina.

  Sinä koirani komehin,
  Juoksuttele, jouvuttele,
  Ahomaita aukehia;
  Juokse tuonne toisa'alle,
  Mielusahan metsolahan,
  Tarkkahan Tapiolahan!

  Minun on koirani komiat,
  Otukseni oivalliset;
  Niin on silmät koirallani,
  Kun on suuri suitsirengas;
  Niin on korvat koirallani,
  Kun on lumme lammin päällä;
  Niin on hammas koirallani,
  Kun on viikate Virossa;
  Niin on häntä koirallani,
  Kun komehin korpikuusi.

  Mielikki metsän emäntä,
  Tapiolan tarkka vaimo,
  Kukuta nyt koiroani,
  Haukuta hakijätani,
  Sisällä salon sinisen,
  Korven kultaisen kuvussa!
  Elä haukuta havuja,
  Kuusen-oksia kukuta;
  Haukuta havunalaista,
  Kuusen-oksan istujaista!
  Luo löyly etempätäki,
  Kanna vainu kaukempata,
  Vilullaki, vihmoillaki,
  Tuiskullaki, tuulillaki,
  Jotta koiran kohti juosta,
  Penun julki julkotella,
  Mielusassa metsolassa,
  Tarkassa Tapiolassa!

  Ku on koirani kokenut.

  Mi on haitta haukullani,
  Kuka kumma koirallani,
  Kun ei koira kohti hauku,
  Penu oikein osoa;
  Mi on hallin haittaellut,
  Kuka koirani kokenut,
  Ku on tukki koiran turvan,
  Vainukullan salpaeli?
  Kovako ilma koskenevi,
  Rakkihini rapsunnevi,
  Vaiko on katsottu katehin,
  Silmin kieroin keksittynä?

  Penitar valio vaimo,
  Louhi Pohjolan emäntä,
  Tule lastas päästämähän,
  Poikoas kerittämähän;
  Ota sulku koiran suusta,
  Haitta haukun hampahista,
  Kapu kielen kantimesta,
  Sieni koiran sieramista!
  Päästä poikasi pahoista,
  Haitasta rahanhakija,
  Jotta koiran kohti juosta,
  Penun oikein osata,
  Koiran juosta korven pohjat,
  Sapakon salot samota.

  Koira haukkuvi havuja.

  Mi on kumma koirallani,
  Haire haukkujaisellani,
  Kun tuo haukkuvi havuja,
  Lehviä lekuttelevi!

  Pohjan ukko, Pohjan akka,
  Pohjan entinen emäntä,
  Sukin suuta sulkemahan,
  Penun kieltä peittämähän,
  Ettei koirani erehy,
  Hairaha rahanhakija,
  Ei hauku joka havua,
  Joka lehveä lekuta;
  En minä elä havuilla,
  Enkä lehvillä lihoa,
  Elän lehvän lekkujoilla,
  Havun alla astujoilla.

  Etsittelen eukkoani.

  Etsittelen eukkoani,
  Luo'uttelen luojoani,
  Entistä emänteäni,
  Muinohista muoriani.
  Toisin entinen emäntä,
  Entinen metsän emäntä
  Aina antoi antimia,
  Viisi viljan nyppylältä,
  Kuusi kummun mättähältä,
  Seitsemän selänneheltä;
  Mut tämä nykyinen muori,
  Nykyinen metsän emäntä,
  Kerran kuussa koukkoavi,
  Ei sitänä siivollahan.
  Hiihan päivän, hiihan toisen,
  Hiihan kohta kolmannenki,
  Viikon hiihan Hiien maita,
  Maita Lemmon löyhyttelen,
  Etsiessäni ereä,
  Antia anellessani.

  Miss' on entinen emäntä
  Entinen elättäjäni;
  Missä antajat asuvat,
  Elävät emantovaimot?
  Tuoll' on entinen emäntä,
  Entinen elättäjäni;
  Tuolla antajat asuvat,
  Elävät emantovaimot,
  Metsän linnan liepehillä,
  Puhtahilla puuhoavat.
  Kolm' on linnalla ovea,
  Kynnys kullaki ovella,
  Yks' on kynnys puinen kynnys,
  Kynnys toinen luinen kynnys,
  Kolmansi lihainen kynnys.

  Tule kullan muuttelohon.

  Metsän kultainen kuningas,
  Metsän armas antimuori,
  Tule jo kullan muuttelohon,
  Hopian vajehtelohon;
  Kullan annan kynsillesi,
  Kämmenillesi hopian!

  Minun on kullat kuunikuiset,
  Päivän polviset hopiat,
  Isäni soasta saamat,
  Vanhemman varustelemat;
  Ne kuluvat kukkarossa,
  Tummentuvat tuhniossa,
  Kun ei ole kullan muuttajoa,
  Hopian vajehtajoa.

  Mikä mieli, mikä muutos.

  Mikä mieli, mikä muutos,
  Mielusassa metsolassa;
  Viikon on vihoissa metsä,
  Kauan korpi karsahana,
  Ei huoli hopehistani,
  Eikä kysy kullastani!

  Mistä suuttui suuri luoja,
  Viljan antaja vihastui,
  Kun ei anna aioinkana,
  Harvoinkana hoivauta;

  Ellös suuttuko Jumala,
  Maanpitäjä pillastuko;
  Toki anna aiallani,
  Iälläni ilmauta,
  Nähä näillä silmilläni,
  Kämmenilläni kätellä!

  Itken osattomuutta.

  Kalatuutta Kauko itki,
  Veli toinen verkotuutta,
  Kolmansi osan vähyyttä;
  Mie itken syvintä syytä,
  Mie pahinta paipattelen,
  Kun itken osattomuutta.
  Miks' et anna antiluoja,
  Lupoa luja Jumala,
  Kun mä ainosin anelen,
  Kielen kullan kuikuttelen!

  Ei ne muutkana paremmat,
  Eikä pyytäjät pyhemmät;
  Muut ne vievät viekkahuulla,
  Ottelevat ounahuulla,
  Mie en veisi viekkahuulla,
  En ottaisi ounahuulla,
  Veisin vaivani näöstä,
  Otsan hiellä otteleisin.

  Matala on mahti mulla.

  Matala on mulla mahti,
  Lyhykkäinen onnen lykky;
  Muilla onni työn tekevi,
  Haltija rahan hakevi.
  Muill' on murkinat paremmat,
  Iltaruoat runsahammat,
  Leviämmät leipälaukut,
  Raviammat voirasiat.
  Muut on pyytäjät pyhemmät,
  Muut on miehet mieluisemmat,
  Käyvät kullassa kulaten,
  Hopiassa heilakoien,
  Ei niinkun minä poloinen,
  Nukkavierulla nutulla,
  Paikkalaialla lakilla,
  Karvavieru kauhtanalla.
  Muut sanovat saamiansa,
  Tuomiansa tunnustavat;
  Mie sanelen saamatuutta,
  Tuomatuutta torkuttelen.

  Ikävä erätön ilta.

  Siit' on mieleni apia,
  Syämeni sangen sairas,
  Kun ei mielly metsä mulle,
  Taivu ei ainoinen Tapio;
  Kun ei anna aioinkana,
  Harvoinkana hoivauta.
  Ikävä minun tulevi
  Ikävä tulettelevi,
  Tätä tyhjeä eloa,
  Annitonta aikoani;
  Ikävä erätön ilta,
  Päivä pitkä saalihiton.

  Harvoin on nähty näillä mailla,
  Harvoin nähty ja havattu,
  Osia jaeltavaksi,
  Arveltavaksi eriä;
  Imeheks' on saalis saatu,
  Virsiksi Jumalan vilja,
  Näillä tuhmilla tulilla,
  Vaivaisilla valkioilla.

  Anna ainoinen Jumala
  Miehelle anelevalle,
  Anna kynttä kymmenistä,
  Karvoa monennäöistä;
  En sua kiviltä kiitä,
  Enkä kannoilta kumarra,
  Tok en palvele pajuilta,
  Havun oksilta halaja
  Kynsiä minä kysyisin,
  Aina jalkoja anoisin,
  Kysyn kynnen kantajata,
  Jalan jalon juoksijata,
  En parasta, en pahinta,
  Kysyn keskikertahista.

  Anna ainoinen Jumala.

  Mistä suuttui suuri luoja,
  Viljan antaja vihastui,
  Kun ei anna aioinkana,
  Tee tiliä milloinkana!

  Suvun syötti, synnyn syötti,
  Esivanhemman elätti;
  Niin miks' ei minua syötä,
  Kuks' ei kurjoa elätä,
  Suvun suurilla paloilla,
  Heimon herkkuruokasilla!

  Jos on minulla muoto musta,
  Muoto musta, kaiat kasvot,
  Syöen kaunoinen tulisi,
  Hyvä muoto nunnostellen.

  Anna ainoinen Jumala,
  Anna miehelle minulle,
  Anna kun esi-isille,
  Sekä suurelle suvulle,
  Kyllin syöä, kyllin juoa,
  Kyllin antoa kylälle!
  Päästä lasta päivän työstä,
  Laita illalla lepohon,
  Karjan käyessä kotihin,
  Havumetsän harmatessa!

  Ellös panko pahaksi.

  Luulin käen kukkuvaksi,
  Lempilinnun laulavaksi,
  Ei käkönen ollutkana;
  Oli koirani omani,
  Ohtosen tuvan ovella,
  Kainun pojan kartanolla.

  Ohtoseni, ainoseni,
  Mesikämmen kaunoseni,
  Ellös nyt pahaksi panko,
  Jos meille johi' tulevi
  Luien luske, päien pauke,
  Hammasten hajotusvuoro!
  Päästä nyt tänne pääripasi,
  Pueta purasimesi,
  Heitä harvat hampahasi,
  Liitä leukasi lipiät!

  Suostu metsä suoloihini.

  Suostu metsä suolohini,
  Taivu talkkunaisihini,
  Syötä miestä mämmilläsi,
  Talkkunallasi taputa!

  Kuippana metsän kuningas,
  Havuhippa, halliparta,
  Metsän ehtoinen emäntä,
  Metsän armas antimuori,
  Pane kulta kulkemahan,
  Hopia vaeltamahan,
  Kullaista kujoa myöten,
  Hopiaista tietä myöten,
  Kultaisehen kuppisehen,
  Hopeisehen hohtimehen!

  Aja vilja vikkelästi,
  Metsän karja kapperasti,
  Rakettuihin rautoihini,
  Tiettyihin teräksihini!
  Sitte luoksi tultuansa,
  Paikalle osattuansa,
  Ramauta rautojani,
  Tempoa teräsneniä!

  Sa'a ukko uutta lunta,
  Visko'os vähän vitiä,
  Jäälle aivan iljanelle,
  Kankahalle kaljamelle;
  Ettei tunnu miehen jälki,
  Eikä haise miehen henki!
  Jospa jälkiä näkyisi,
  Se jälki jäniksen jälki;
  Jospa henki haisahtaisi,
  Se haju metsän havuilta.

  Jäniksen vivulla.

  Hakkoan metisen haavan
  Metisellä kirvehellä,
  Metiseltä mättähältä,
  Kultaiselta kunnahalta;
  Tyven työnnän taivosehen,
  Latvan taivutan lumehen.

  Ukko kultainen kuningas,
  Hopiainen hallitsija,
  Sa'a nyt mettä taivosesta,
  Sa'a mettä latvaselle,
  Siitä kuorelle simoa,
  Mesi syämehen sula'a!

  Elina metsän emäntä,
  Vaimo puhasvarrellinen,
  Tuo nyt vilja tuonnempata,
  Metsän linnan liepehiltä,
  Sivulta simasalojen,
  Vaskivaarojen takoa!
  Anna juosta vääräsäären,
  Kierosilmän keikistellä,
  Käyä suuren, käyä pienen,
  Käyä kerran keskisenki,
  Kohti minun pyytöäni,
  Vasten näitä varpujani,
  Muien siimoista sivute,
  Muien ansoista alate!

  Jänis jäppä, juppaniska,
  Juokse nyt kohti lankojani;
  Ellös tuonne menkö'känä
  Toisten varpujen tyköhön,
  Siellä surma suin pitäisi,
  Kova kuolo kohtajaisi
  Muut kaikki vihaiset varvut,
  Täm' yksi metinen varpu,
  Tyvin on työtty taivosehen,
  Latvoin laskettu vitihin.
  Juokse nyt vinttura vipuhun,
  Kanttura tähän kaha'an,
  Jouvu riiviö ritahan,
  Pyöräsilmä pyyvyksehen,
  Ennen päivän paistamista,
  Ennen kuun kehittämistä,
  Auringon ylenemistä,
  Koi Jumalan koittamista!

  Oravan pyytäjä.

  Mielikki metsän emäntä,
  Komauta kumpuroita,
  Oravat orolle nosta,
  Rahat rannoille ajele,
  Jotta saisin sauan lyöä,
  Käsin koprin kuopotella!

  Missäpä olet orava,
  Kussa käyt kävynpurija?
  Saa nyt tälle saarekselle,
  Kule tälle kunnarelle,
  Miehen etsivän etehen,
  Uottelevan ympärille!

  Oravainen kummun kukka,
  Kummun kultainen omena,
  Oksalla ojentelete,
  Lehvällä levättelete,
  Kunnes jouvun jousissani,
  Vasamoissani varahun!

  Oravainen väästäjäni,
  Kaunis kasvinkumpalini,
  Ellös kaartani kamotko,
  Varatko vasamiani!
  Päre'jouset, puikkonuolet,
  Ei ne kauas kannattane.

  Linnustaja.

  Lennä, lennä lintu parka,
  Lennä tänne näille maille,
  Pienoisille puuhuisille,
  Mataloille maahuisille;
  Ojennate oksaselle,
  Levitäte lehväselle,
  Kusta nuoli noppajaisi,
  Tinapalli paiskoaisi!

  Vuota, vuota lintuseni,
  Vuota oksan juuruella,
  Kunnes jousen jouvuttaisin,
  Käsikaaren käännyttäisin!
  Jos sa lentohon leviät,
  Ennen kun perille pääsen,
  Siivet siimoilla sitelen,
  Varpahat vahalla käärin.

  Utu tyttö, neito terhen,
  Luonnotar tytär Tapion,
  Seulo seulalla utua,
  Terhenistä tepsuttele;
  Utu silmille sivalla,
  Terhen korville karista,
  Ettei kuule kulkevaksi,
  Ei näe vaeltavaksi!

  KOLMAS KIRJA

  Noita laulan, joita taian,
  Ennen kuultuja kujerran,
  Ennen saatuja sanoja,
  Opituita ongelmoita,
  Taaton saamia sanoja,
  Vanhemman varustamia.

  Suomettaren kosijat.

  Oli ennen neiti nuori,
  Läksi lehmien ajohon,
  Ajoi lehmät suota myöten,
  Löysi suolta sorsalinnun,
  Tavin rannalta tapasi.

  Kantoi sorsansa kotihin,
  Syötti, juotti sorsaistansa,
  Sorsa suorivi pesäsen,
  Muni kultaisen munasen.

  Hierelevi, hautelevi,
  Muna muuttui neitoseksi,
  Mikä neielle nimeksi
  Sorsatarko, Suometarko?
  Ei ole Sorsatar soria,
  Suometar nimi soria.

  Oli aikoa vähäsen,
  Kului kuuta viisi, kuusi,
  Neiti kasvoi kaunihiksi,
  Yleni ylen hyväksi,
  Kolmet sulhaset käkesi,
  Yheksiset ylkämiehet:
  Kulki Kuu, ajeli Päivä,
  Kulki kolmas Pohjantähti.

  Tuli ensin Kuu kosija,
  Tuli kullassa kulisten.
  Hopiassa helkkäellen:
  "Tule'pas minulle neiti,
  Lähe pois talosta tästä,
  Hopiaisihin tupihin,
  Kultaisihin kammioihin!"

  Eipä neiti mennytkänä,
  Tuon neiti sanoiksi virkki:
  "Tok' en Kuulle mennetkänä,
  Kuuli' on kumma katsantonsa,
  Muotonsa monennäköinen:
  Milloin kaita kasvoiltansa,
  Milloin liiaksi leviä;
  Öill' on kurja kulkemassa,
  Päivällä lepeämässä,
  Ei taia taloa tulla."

  Tuli toinen Päivä poika,
  Tuli kullassa kulisten,
  Hopiassa helkkäellen:
  "Tule'pas minulle neiti,
  Lähe'päs talosta tästä,
  Hopiaisihin tupihin,
  Kultaisihin kammioihin!"

  Eipä neiti mennytkänä,
  Tuon neiti sanoiksi virkki:
  "Enmä Päivälle menisi,
  Päivä se pahantapainen
  Kesän vaivavi varilla,
  Talven paahtoi pakkasella;
  Heliälla hein'ajalla
  Antoi ainoiset satehet,
  Kallihilla kaur'ajalla
  Teki pouat ponnettomat."

  Tuli poika Pohjantähti
  Kullassa kulisematta,
  Hopiassa helkkimättä:
  "Tule'pas minulle neiti,
  Lähe pois talosta tästä,
  Kultaisihin kammioihin,
  Hopiaisihin tupihin!"

  Neiti vasten vastaeli:
  "Taianpa Tähelle mennä,
  Tähti se hyväntapainen,
  Talossansa aina tarkka,
  Koissahan ylen koria,
  Otavaisten olkapäillä,
  Seitsentähtisen selällä."

  Vieähän Tähen hevonen,
  Tallihin talutetahan,
  Hienot heinät heitetähän,
  Kauravakka kannetahan;
  Tähti tuoahan tupahan,
  Päähän pöyän laitetahan;
  Tuoppi tuoahan olutta,
  Mettä kannu kannetahan:
  "Syö'pä, juo'pa Tähti kulta!"

  "En taho syöä, enkä juoa,
  Kun en nähne neitoani;
  Missäp' on minun omani,
  Kussa Suometar soria?"
  Suometar soria neiti
  Itse aitasta sanovi:
  "Sulhoseni suotuseni,
  Ylkäni ylimäiseni!
  Anna aikoa vähäsen,
  Aikoa isottomalle,
  Emottomalle enempi;
  Ei mua emoni auta,
  Oma vanhin valmistele,
  Auttavat kyläiset eukot,
  Kylän vaimot vaatehtivat,
  Kylmä on kyläinen toimi,
  Valju mieron vaatehtima."

  Lyylikin hiihanta.

  Lyylikki lylyjen seppä,
  Kauppi kalhujen tekijä,
  Vuoen vuoli uutta susta,
  Talven kalhua kaverti,
  Sai lylyn lykittäväksi,
  Kalhun kannan lyötäväksi,
  Sauan varren vuolleheksi,
  Sompansa sovitetuksi,
  Saukon maksoi sauanvarsi,
  Sompa ruskian reposen.

  Lyylikki lylyjen seppä,
  Kauppi kalhujen tekijä,
  Läksi rangan karsintahan,
  Puun sorian sorrantahan,
  Lykkäsi lylyn lumelle,
  Olaspohjan ottamahan,
  Sanovi sanalla tuolla,
  Lausui tuolla lausehella:
  "Ei sitä salossa liene
  Jalan neljän juoksevata,
  Tahi siivin siukovata,
  Kut' en taitaisi tavata,
  Näill' yksillä yötulilla,
  Myöhäisillä valkioilla."

  Päätyi Hiiet kuulemassa,
  Juuttahat tähystämässä;
  Hiiet hirviä rakenti,
  Juuttahat poroja laati,
  Noin he neuoi hirviänsä,
  Porojansa suin puheli:
  "Nyt sie juokse Hiitten hirvi,
  Jalkoa jalo tevanki,
  Poron poikima sioilla,
  Lapin lastutanterilla,
  Itketä Lapista immet,
  Haukuta Lapista koirat!"

  Siitä juoksi Hiitten hirvi,
  Jalkasi jaloton vilja,
  Lapin lastutanteritse,
  Poropeltojen peritse,
  Potkasi koasta korvon,
  Kaatoi kattilat tulelta,
  Keitot tuhkahan tuherti;
  Kalat lietehen levitti;
  Silloin siellä haukkui koirat,
  Silloin siellä itki immet,
  Silloin siellä nauroi naiset.

  Lyylikki lylyjen seppä,
  Kauppi kalhujen tekijä,
  Kuuli melkoisen metelin,
  Kuuli koirat haukkuvaksi,
  Lapin immet itkeväksi,
  Lapin naiset nauravaksi.

  Heitti rangan karsintansa,
  Puun sorian sorrantansa,
  Itse seisottui lylylle,
  Lapin lastutanterilla:
  "Mitä täällä immet itki,
  Kuta täällä koirat haukkui?"

  "Juoksi tästä Hiitten hirvi,
  Jalkasi jaloton vilja,
  Potkasi koasta korvan,
  Kaatoi kattilat tulelta,
  Keitot tuhkahan tuherti,
  Kalat lietehen levitti."

  Lyylikki lylyjen seppä,
  Kauppi kalhujen tekijä,
  Tuosta suuttui, sekä syäntyi,
  Kovin suuttui ja vihastui,
  Lykkäsi lylyn lumelle,
  Kuni kyyn kulonalaisen,
  Solahutti suopetäjän,
  Kuni käärmehen elävän.
  Niinkun kerran potkasihen,
  Silmän siitämättömähän,
  Kerran toisen kuopasihen,
  Korvan kuulemattomahan,
  Kolmannen kohenteleksen,
  Lautasille Hiitten hirven,
  Poropetran potsasille.

  Jop' on taljoa taputti,
  Sivua silittelevi:
  "Oispa tuossa ollakseni,
  Saispa tuossa maatakseni,
  Sopisi elelläkseni,
  Nuoren neitosen keralla,
  Kanssa kasvavan kanasen,
  Impyen yleneväisen."

  Otti vaajan vaahterisen,
  Raksin koivuisen rakenti,
  Hirveänsä kytkemähän.
  Katselevi, kääntelevi:
  Pää oli pantu mättähästä,
  Silmät lammin pulpukoista,
  Korvat lammin lumpehista,
  Sarvet raian haarukasta,
  Suonet kuivista kuloista,
  Sääret aian seipähistä,
  Selkä aian aiaksista,
  Muu runko lahosta puusta,
  Talja kuusen koskuesta.

  Lyylikki lylyjen seppä,
  Kauppi kalhujen tekijä,
  Jo kohti kotia lähti,
  Potkasevi ensikerran,
  Lyly lenti pälkähästä,
  Lenti poikki pälkähästä,
  Kaihu kantapään takoa,
  Saua sompasen siasta.

  Lyylikki lylyjen seppä,
  Kauppi kalhujen tekijä,
  Alla päin, pahoilla mielin,
  Kaiken kallella kypärin,
  Värkkiähän katselevi,
  Sompia sovittelevi,
  Itse tuon sanoiksi virkki:
  "En tieä poloinen poika,
  Poloisina päivinäni,
  Miten olla, kuin eleä;
  Palaneeko, paistuneeko,
  Lappalaisen ruokokenkä,
  Luikkaneeko, laikkaneeko
  Lappalaisen kalhunpohja?
  Elköhön sinä ikänä,
  Kuuna kullan valkiana,
  Menkö toinen miehiämme
  Hiitten hirveä ajohon,
  Sai palan lahoa puuta,
  Senki suurella surulla."

  Katrin parannus.

  Katri kangasta kutovi,
  Helma hieno helkytteli;
  Niin sen sulkki sukkulainen,
  Kun kärppä kiven kolossa,
  Niin sen piukki pirran ääni,
  Kun kivisen kirkon kello.

  Katri kangasta kutovi,
  Helma hieno helkytteli;
  Ei suku sikein makoa,
  Kylä kyllin uinaele,
  Katrin kankahan kuulta,
  Helman hienon helkkeheltä.

  Tuli mies merentakainen,
  Uros umpilausehinen,
  Pilkkoi puita pikkaraisen,
  Halkoi halkoja vähäsen,
  Kolmekymmentä rekiä,
  Ne kaikki tulehen työnti,
  Kai kantoi Katrin tulehen,
  Helman hienon heltehesen.
  Katri laski äänen kaihun,
  Parkasi pahan sävelen;
  Ääni kuului kuusialle,
  Kajahti kaheksa'alle.

  Neitsy Maaria emonen,
  Rakas äiti armollinen,
  Pian juoksi matkat pitkät,
  Vähelen välit samosi,
  Koprin helmansa kokosi,
  Käsin kääri vaattehensa,
  Rotkot nousi, vaarat vaipui,
  Kaikki sai matkat tasaiset.
  Tempasi tulesta Katrin,
  Helman hienon heltehestä,
  Kantoi Katrisen kylyhyn,
  Itse loi parahan löylyn,
  Hyvän löylyn löyhäytti,
  Hyvän lämpösen lähetti,
  Läpi kiukoan kivisen;
  Teki Katrin terveheksi,
  Paransi paranneheksi.

  Wiron orja ja Isäntä.

  Minä laulan kaksi virttä,
  Kun parasta seinähirttä,
  Isännille, emännille,
  Orjille osattomille,

  Oli ennen Virossa orja,
  Pajarissa karjapaimen,
  Pahoin palkka maksettihin,
  Pahoin palkka, väärin vaivat,
  Lyhimmällä kyynärällä,
  Saralla märännehellä,
  Pienimmällä kappasella,
  Ruumenisilla jyvillä.
  Lupa orjan annettihin,

  Lupa orjan, valta vangin,
  Juosta jouluna kotihin,
  Pääpyhille päästäksensä;
  Orja suistuvi suvehen,
  Suin suvehen, päin savehen,
  Koprin ilmahan kovahan,
  Perin pälvehen paha'an.
  Sihen uupui orja rukka,
  Kuoli kurja käskyläinen,
  Paljahilla paioillahan,
  Aivan aivinattomilla.

  Tuli kolme Tuonen neittä,
  Kerättihin kuollehia,
  Löyettihin orjan sielu,
  Otettihin orjan sielu,
  Taluttihin taivahasen,
  Saatettiin ilosalihin.

  Avettiin hopia-uksi,
  Kultaportti päästettihin,
  Orjan saahessa sisälle.
  Tuotihin hopiatuoli,
  Kultakammi kannettihin:
  "Istu tuolle orja raukka!
  Kyll' oot saanut, orja raukka,
  Istua pahemmallaki,
  Orjuuessa ollessasi,
  Käyessäsi käskyläisnä
  Istua kovalla puulla,
  Sekä muuten seisoa'ki."

  Tuotihin hopiatuoppi,
  Kultakannu kannttihin,
  Mettä, hunnaa sisässä,
  Olutta hyvännäöstä:
  "Juo'pas tästä orja rukka!
  Kyll' oot saanut, orja rukkai
  Juoa vettäki joesta,
  Orjuuessa ollessasi,
  Käskyläisnä käyessäsi
  Juoa suolta suovesiä,
  Taetvettä tanhuista."

  Oli aikoa vähäsen,
  Kuoli tuo iso isäntä,
  Tuli kolme Tuonen neittä,
  Kerättihin kuollehia;
  Löyettiin isännän sielu,
  Otettiin isännän sielu,
  Vietihin surutupahan,
  Heitettihin helvettihin,
  Piinapaikkahan paha'an.

  Avettiin tulinen uksi,
  Tervaportti temmastihin:
  "Seiso siin' iso isäntä!
  Kyll' oot saanut istua'ki,
  Isäntänä ollessasi,
  Käskijänä käyessäsi
  Istua salituvissa,
  Kaunehissa kammarissa."

  Tuotihin tulinen tuoppi,
  Tervatuoppi temmastihin,
  Tulta, tervoa sisässä,
  Sisiliskoja, matoja:
  "Juo'pa täst' iso isäntä!
  Jo oot juonut parempiaki,
  Isäntänä ollessasi,
  Käskijänä käyessäsi
  Juonut kyllä oluttaki
  Päässä pöyän pöyhkeänä."

  "Mintähen tämä minulle,
  Kun on kurjalle pojalle?"
  "Sentähenpä se sinulle:
  Pahoin maksoit orjan palkan,
  Veralla virannehella,
  Saralla epäpäöllä,
  Lyhyillä kyynärillä,
  Kaitaisilla pietimillä,
  Pienimmillä kappasilla,
  Ruumenisilla jyvillä."

  Käveli isännän sielu,
  Käveli kivikatua,
  Kivitietä telläjävi,
  Pitkä arsina käessä,
  Sarkatorvi kainalossa,
  Hopia piosta piukki,
  Kulta tuikki kukkarosta:
  "Tule tänne orja raukka!
  Maksan palkkasi paraite;
  Ota tästä orja raukka!"
  "En ota isäntä raukka."

  "Ota, ota orja raukka,
  Verkoa saran tilasta,
  Kymmeniä kyynärästä!"
  "En ota isäntä raukka."

  "Ota, ota orja raukka,
  Vehniä rukehisista,
  Karpio kapan verosta!"
  "En ota isäntä raukka."

  Ota, ota orja raukka,
  Paras lehmä läävästäni,
  Katso paras karjastani!"

  "En ota isäntä raukka,
  Kun et anta't aikoinasi.
  Mahoit maksella mailla,
  Kostella ison kotona;
  Mahoit silloin palkan panna,
  Kun ma juotin lehmäjuonen,
  Katsoin lammaskatrastasi;
  Kun ma sotkin sotkujasi,
  Räiskytin räpähiäsi;
  Kun mä riihessä rimusin,
  Alla parsien pamusin,
  Olin olkihuonehessa,
  Pyyhin hiemalla hikiä.

  Luulit riihen ripsavaksi,
  Kun mun ripsi rintaluuni;
  Luulit orren ohkavaksi,
  Kun mun ohki olkapääni;
  Luulit parren paukkavaksi,
  Kun mun paukkoi pallioni;
  Pinon pitkän viereväksi,
  Kun minun vereni vieri,
  Orjuuessa ollessani,
  Käskyläissä käyessäni."

  Mataleenan vesimatka.

  Mataleena neito nuori
  Kauan se kotona kasvoi,
  Kauan kasvoi, kauas kuului,
  Tykönä hyvän isänsä,
  Kanssa armahan emonsa.
  Palkin polki permannosta
  Hänen korkokengillänsä,
  Hirren kynnystä kulutti
  Hänen hienohelmallansa,
  Toisen hirren päänsä päältä
  Hänen kultaruunullansa;
  Rautaisen rahin kulutti
  Astioita pestessänsä,
  Kulman pöyästä kulutti
  Hopiapäällä veitsellänsä.

  Mataleena neito nuori
  Meni vettä lähteheltä,
  Kultakiulunen käessä,
  Kultakorva kiulusessa.
  Katseli kuvan sioa:
  "Ohoh minua neito parka!
  Pois on muoto muuttununna,
  Kaunis karvani katonut;
  Eipä kiillä rintakisko,
  Eikä hohta päähopia,
  Niinkun kiilti toiskesänä,
  Vielä hohti mennä vuonna."

  Kiesus paimenna pajussa,
  Karjalaissa kaskimaissa,
  Anoi vettä juoaksensa:
  "Annas vettä juoakseni!"

  "Ei oo mulla astiata,
  Eik' oo kannuni kotona;
  Pikarit pinona vieri,
  Kannut halkona kalisi."

  "Pistäspä pivosi täysi,
  Kahmalossa kanniksella!"

  "Mitäs puhut Suomen sulha,
  Suomen sulha, maiten orja,
  Isäni ikuinen paimen,
  Ruotiruovoilla elänyt;
  Kalanpäillä kasvaellut,
  Karjalaissa kaskismaissa!"

  "Sis mä lienen Suomen sulha,
  Suomen sulha, maiten orja.
  Isäsi ikuinen paimen,
  Ruotiruovoilla elänyt,
  Kalanpäillä kasvaellut,
  Karjalaissa kaskismaissa;
  Ellen elkesi sanelen."
  "Sano kaikki, minkä tieät!"

  "Kussas kolme poikalastas?
  Yhen tuiskasit tulehen,
  Toisen vetkasit vetehen,
  Kolmannen kaivoit karkeeseen.
  Sen kun tuiskasit tulehen,
  Siit' olis Ruotsissa ritari;
  Sen kun vetkasit vetehen,
  Siit' olis herra täällä maalla;
  Sen kun kaivoit karkeesehen,
  Siit' olis pappi paras tullut."

  Mataleena neito nuori
  Rupes vasta itkemähän,
  Itki vettä kiulun täysi,
  Kiesuksen jalat pesevi,
  Hiuksillansa kuivoavi:
  "Itsepä lienet Herra Kiesus,
  Kun mun elkeni sanelit!
  Pane minua Herra Kiesus,
  Pane minua, minnes tahot,
  Soihin, maihin portahiksi,
  Porttojen polettavaksi,
  Jaloin päällä käytäväksi!

  Pane minua Herra Kiesus,
  Pane minua, minnes tahot,
  Silloiksi meren selälle
  Lahopuiksi lainehille,
  Joka tuulen turjotella,
  Laajan lainehen laella!

  Pane minua Herra Kiesus,
  Pane minua, minnes tahot,
  Tunge hiiliksi tulehen,
  Kekäleiksi valkiahan,
  Joka tulen tuikutella,
  Valkiaisen vaikutella!"

  Neitsy Maarian virsi.

  Neitsy Maaria emonen,
  Rakas äiti armollinen,
  Viitiseksen, vaatiseksen,
  Pääsomille suori'iksen,
  Vaskipauloihin paneksen,
  Tinavöihin telkitäksen,
  Läksi pirtistä pihalle,
  Kaapsahellen kartanolle.

  Katselevi kartanolla,
  Kuunteli kujan perällä,
  Jopa marja maalta huuti,
  Puolukainen kankahalta:
  "Tule neiti noppimahan,
  Punaposki poimimahan,
  Tinarinta riipimähän,
  Vyövaski valitsemahan,
  Ennenkun etona syöpi,
  Mato musta muikkoavi!
  Sat' on saanut katsomahan,
  Tuhat ilman istumahan,
  Sata neittä, tuhat naista,
  Lapsia epalukusin;
  Ei ken koskisi minuhun,
  Poimisi minun poloisen."

  Maaria matala neiti,
  Pyhä piika pikkarainen,
  Läksi marjan katsantahan,
  Punapuolan poimintahan,
  Hyppisillähän hyvillä,
  Kätösillä kaunehilla.

  Meni mäen, meni toisen,
  Niin mäellä kolmannella,
  Keksi marjasen mäeltä,
  Punapuolan kankahalta.

  Niin meni mäen niskalle,
  Itse tuon sanoiksi virkki:
  "On marja näkemiähän,
  Puola ilmon luomiahan,
  Ylähähkö maasta syöä,
  Alahahko puuhun nosta."

  Tempoi kxaun kankahalta,
  Mäeltä rasakan männyn,
  Sillä marjan maahan sortoi,
  Marja maahan seisataksen.

  Niinpä marja maasta nousi
  Kaunoisilte kautoloille,
  Kaunoisilta kautoloilta,
  Puhtahilte polviloille,
  Puhtahilta polviloilta,
  Heleville helmoillehen.

  Nousi siitä vyörivoille,
  Vyörivoilta ryntähille,
  Ryntähiltä leuoillehen,
  Leuoiltahan hnulillehen.
  Huulilla hypertelihen,
  Siitä suuhun pyörähytti,
  Keikahutti kielellehen,
  Kieleltä keruksihinsa,
  Siitä vatsahan valahti.

  Maaria matala neiti,
  Pyhä piika pikkarainen,
  Siitä tyytyi, siitä täytyi,
  Siitä paksuksi panihen.

  Kantoi kohtua kovoa,
  Vatsan täyttä vaikiata,
  Kuuta seitsemän kaheksan,
  Ympäri yheksän kuuta,
  Vaimon vanha'an lukuun,
  Kuuta puolen kymmenettä.

  Emo tuosta arvelevi:
  "Mi on meiän Marjatalla,
  Ku meiän kotikanalla,
  Kun se pauloitta asuvi,
  Aina vyöttä völlehtivi,
  Hamehetta höllehtivi!"

  Niin kuulla kymmenennellä,
  Impi tuskalle tulevi,
  Kohtu kääntyvi kovaksi,
  Vatsantäysi vaikiaksi.

  Kysyi kylpyä emolta:
  "Anna kylpyä emoni,
  Jossa huono hoivan saisin,
  Avun ange tarvitseisin!"

  Emo varsin vastoavi
  "On kyly kytömäellä,
  Johon portto pojat saapi,
  Tulen lautta lapset luopi,
  Tuonne pentujen pesähän,
  Sorajouhen soimen päähän."

  Jo on piika pintehissä
  Minne mennä, kunne käyä,
  Kusta kylpyä kysellä,
  Sanan virkkoi, noin nimesi:
  "Piltti pienin piikojani,
  Paras palkkalaisiani!
  Käy'pä kylpyä kylästä,
  Saunoa Sarajalasta,
  Jossa huono hoivan saisin,
  Avun ange tarvitseisin
  Käy pian, välehen jouvu,
  Välehemmin tarvitahan."

  Piltti pienin piikojahan,
  Sanan virkkoi, noin nimesi
  "Keltäpä kysyn kylyä,
  Keltä aihelen apua?"

  "Kysy Ruotuksen kylyä,
  Saunoa Sarajansuista!"

  Piltti pienin piikojahan,
  Paras palkkalaisiahan,
  Hyvä kiekas käskemättä,
  Kehumattaki kepiä,
  Koprin helmansa kokosi,
  Käsin kääri vaattehensa,
  Sekä juoksi, jotta joutui,
  Juoksi Ruotuksen kotihin.
  Mäet mätkyi mennessähän,
  Vaarat notkui noustessahan,
  Kävyt hyppi kankahalla,
  Someret hajosi suolla,
  Tuli Ruotuksen tupahan,
  Sai sisähän salvoksehen.

  Ruma Ruotus Paitulainen
  Syöpi, juopi, kestoavi,
  Päässä pöyän paioillahan,
  Aivan aivinaisillahan,
  Syöpi, juopi suurten lailla,
  Elävi hyvän tavalla.

  Lausui Ruotus ruoaltansa,
  Tiuskoi tiskinsä nojalta:
  "Mitä sie sanot katala,
  Kuta kurja juoksentelet?"

  Piltti pienin piikasia,
  Sanan virkkoi, noin nimesi
  "Läksin kylpyä kylästä,
  Saunoa Sarajalasta,
  Jossa huono hoivan saisi,
  Avun ange tarvitseisi."

  Ruma Ruotuksen emäntä
  Liehoi sillan liitoksella,
  Laahoi keskilattialla,
  Sanan virkkoi, noin nimesi:
  "Kellen kylpyä kyselet,
  Kellen aihelet apua?"

  Sanoi Piltti, pieni piika:
  "Kysyn meiän Marjatalle."

  Ruma Ruotuksen emäntä
  Käet puuskahan panevi,
  Kupehelle kummallenki,
  Itse virkk, noin nimesi:
  "Ei kylyt kylähän joua,
  Ei saunat Sarajan suulta;
  On talli Tapiomäellä,
  Hepohuone hongikossa,
  Johon lautta lapset luopi,
  Tuliportto poiat saapi
  Kun heponen hengännevi,
  Niinp' on siinä kylpeöte!"

  Piltti pienin piikasia
  Sekä juoksi, jotta joutui,
  Ruman Ruotuksen ko'ista,
  Sanoi taatse tultuansa:
  "Eule kylpyä kylässä,
  Saunoa Sarajalassa.
  Ruma Ruotus Paitulainen
  Söip' on, joip' on pöyän päässä,
  Pääsä pöyän paioillahan,
  Aivan aivinaisillahan.
  Sanan virkkoi, noin nimesi:
  Mitä sie sanot katala,
  Kuta kurja juoksentelet?"

  Mie sanoin sanalla tuolla:
  "Läksin kylpyä kylästä,
  Saunoa Sarajalasta,
  Jossa huono hoivan saisi,
  Avun ange tarvitseisi."

  Ruma Ruotuksen emäntä
  Liehoi sillan liitoksella,
  Laahoi keskilattialla,
  Sanan virkkoi, noin nimesi:
  "Kellenpä kysyt kylyä,
  Kellen aihelet apua?"

  Mie sanoin sanalla tuolla:
  "Kysyn meiän Marjatalle."

  Ruma Ruotuksen emäntä
  Pani puuskahan kätensä,
  Kupehelle kummallenki,
  Sanan virkkoi, noin nimesi:
  "Ei kylyt kylähän joua,
  Ei saunat Sarajan suulta;
  On talli Tapiomäellä,
  Hepohuone hongikossa,
  Johon lautta lapset luopi,
  Tuliportto poiat saapi
  Kun heponen hengännevi,
  Niinp' on siinä kylpeöte!"

  Niinp' on, niin sanoi mokomin,
  Niinpä vainen vastaeli.

  Maaria matala neiti,
  Pyhä piika pikkarainen,
  Aina tuskansa tulessa,
  Vatsan vaivoissa kovissa,
  Itse tuon sanoiksi virkki:
  "Lähteä minun tulevi,
  Niinkun muinenki kasakan,
  Eli orjan palkkalaisen,
  Lähteä Tapiomäelle,
  Käyä hongikkokeolle!"

  Otti vastan varjoksensa,
  Astua alottelevi,
  Nousevi kipumäkeä,
  Kipuvuorta kiipueli,
  Huonehesen hongikolle,
  Tallihin Tapiomäelle.

  Sitte sinne saatuansa,
  Toki päästyä perille,
  Sanovi sanalla tuolla:
  "Henkeäs hyvä heponen,
  Huokoas vetäjä varsa,
  Vatsan kautta vaivaloisen!
  Kylylöyly löyhäytä,
  Sauna lämpöinen lähetä,
  Jossa huono hoivan saisin
  Avun ange tarvitseisin."

  Henkäsi hyvä heponen,
  Huokasi vetäjä varsa,
  Vatsan kautta vaivaloisen.
  Min heponen hengähtävi,
  Se on luotu saunanlöyly,
  Vesi viskattu viaton;
  On kun löyly lyötäessä,
  Viskattaessa vetonen.

  Maaria matala neiti,
  Pyhä piika pikkarainen,
  Kylpi kylyn kyllältänsä,
  Vatsan löylyn vallaltansa;
  Saip' on tuonne poikuensa
  Heinille kesäteoille
  Syntyi poika polvillehen,
  Lapsi lantehuisillehen.

  Jouluna Jumala syntyi,
  Paras poika pakkasella,
  Revon heinihuonehesen,
  Sorajouhen soimen päähän.
  Härkä olkia levitti,
  Sika penkoi pehkuloita,
  Poian pienen peitteheksi,
  Katteheksi kaikkivallan.

  Jouluna Jumala syntyi,
  Paras poika pakkasella;
  Nousi kuu, yleni päivä,
  Armas aurinko havatsi,
  Tähet taivon tanssaeli,
  Otavat piti iloa,
  Syntyessä suuren luojan,
  Yli armon auetessa.

  Tahvanus on tallirenki
  Ruman Ruotuksen talossa,
  Ruokki Ruotuksen hevoista,
  Kaitsi tallikonkaria.
  Vei hän juomalle hevosen,
  Kaivolle katetun ruunan,
  Loimiselän lähtehelle;
  Lähe läikkyi, hepo kuorsui.

  Tahvanus on tallirenki
  Läksi maahan ratsahilta,
  Katsoi maasta maan vikoja,
  Katsoi veestä veen vikoja;
  Nähnyt ei maassa maan vikoja,
  Eikä veessä veen vikoja.
  "Mitä kuorsut korpin ruoka,
  Hirnut Hiisien heponen!
  Ei ole maassa maan vikoja,
  Eikä veessä veen vikoja."

  "Sitä kuorsun korpin ruoka,
  Hirnun Hiisien heponen:
  Uus' on tähti taivahalla,
  Pilkku pilvien raossa."

  Tahvanus on tallirenki
  Iski silmänsä itähän,
  Katsoi päin luotehesen,
  Katsoi kaiken ilman rannan;
  Näki tähen taivahalla,
  Pilkun pilvien lomassa.

  Niin repo etehen juoksi:
  "Repo rukka, raukka poika!
  Sie olet kengältä kepiä,
  Sekä liukas liikunnalta;
  Käy nyt tuota katsomahan
  Vaaran vaskisen takoa,
  Mistä meille tähti syntyi,
  Kusta uusi kuu kumotti!"

  Repo juoksi. jotta joutui,
  Pian juoksi matkat pitkät,
  Välehen välit samosi,
  Vaaran vaskisen ta'aksi.

  Paimen vastahan tulevi,
  Niin repo sanoiksi virkki:
  "Oi sie rukka paimoseni!
  Tokko tietäisit sanoa,
  Mistä meille tähti syntyi,
  Uusi tähti taivahalle."

  Tuon paimo sanoiksi virkki:
  "Jopa tieän, jotta tunnen;
  Siitä meille tähti syntyi,
  Uusi tähti taivahalle,
  Kun on syntynyt Jumala,
  Yliarmo auennunna."

  "Miss' on syntynyt Jumala,
  Yliarmo auennunna?"

  "Tuoll' on syntynyt Jumala,
  Yliarmo auennunna,
  Veitlihimassa  vähässä;
  Syntynyt Jumalan poika
  Hevon heinähuonehesen,
  Sorajouhen soimen päähän,
  Vihviläisille saroille,
  Kakaroille kylmenneille.
  Sinne synnytti Jumala,
  Pani luoja poikuensa;
  Ei vaihtaisi poiuttansa
  Vaskihin valettavihin,
  Hopioihin hohtavihin,
  Kultihin kumottavihin,
  Eikä kuuhun, päivyehen,
  Aurinkoisehen hyvähän."

  Repo rukka, raukka poika,
  Jo tuli takaisin tuolta,
  Vaaran vaskisen takoa,
  Toi sanoman tullessansa:
  "Siitä meille tähti nousi,
  Uusi tähti taivahalle,
  Kun syntyi Jumalan poika,
  Aukesi ylinen armo.
  Pannut on luoja poikuensa
  Heinille hevosten luoksi,
  Vihviläisille saroille,
  Kakaroille kylmenneille;
  Ei vaihtaisi poiuttansa
  Vaskihin valettavihin,
  Hopioihin hohtavihin,
  Kultihin kumottavihin,
  Eikä kuuhun, päivyehen,
  Aurinkoisehen hyvähän."

  Tahvanus on tallirenki
  Veip' on tallihin hevosen,
  Heitti heiniä etehen,
  Levitteli verkalointa,
  Siotteli silkkivöitä.

  Meni Ruotuksen tupahan,
  Seisatteli oven suussa,
  Pysähteli partten päässä.

  Ruma Ruotus Paitulainen
  Syöpi, juopi, kestoavi,
  Päässä pöyyn paioillahan,
  Aivan aivinaisillahan.

  Lausui Ruotus ruoaltansa,
  Tiuskoi tiskinsä nojasta:
  "Pese kättä, käy ruoalle,
  Ruoki Ruotuksen hevoista!"

  Tahvanus on tallirenki,
  Hänpä tuon sanoiksi virkki:
  "En sinä pitkänä ikänä,
  Kuuna kullan valkiana,
  Ruoki Ruotuksen hevoista,
  Kaitse kiivan konkaria;
  Itse Ruotus ruokkikohon
  Tämän päivyen perästä
  Jo syntyi parempi synty,
  Kasvoi valta kaunihimpi.
  Jopa on syntynyt Jumala,
  Yliarmo auennunna,
  Näin mä tähen taivahalla,
  Pilkun pilvien lomassa."

  Lausui Ruotus ruoaltansa,
  Tiuskoi tiskinsä nojasta:
  "Äsken on toet totesi,
  Valehettomat valasi,
  Kun tuo härkä ammonevi,
  Pääpönttä pölöttänevi,
  Jok' on luina lattialla,
  Liha syöty, luu kaluttu,
  Kesi kenkinä pietty,
  Talvikausi tallaeltu."

  Nousipa härkä ammomahan,
  Pääpönttä pölöttämähän,
  Nousi hännin häilymähän,
  Sorkin maata sotkemahan.

  Tahvanus on tallirenki,
  Hänpä tuon sanoiksi virkki:
  "Onko jo toet toteni,
  Valehettomat valani?
  Joko on syntynyt Jumala,
  Yliarmo auennunna?
  Nousipa härkä ammomahan,
  Pääpönttä pölöttämähän."

  Lausui Ruotus ruoaltansa,
  Tiuskoi tiskinsä nojasta:
  "Äsken on toet totesi,
  Valehettomat valasi,
  Kun tuo kukko laulanevi,
  Kananpoika kaikkunevi,
  Jok' on paistina vaissa,
  Liha voilla voieltuna,
  Höyhenillä höykenneillä,
  Jäsenillä jäykenneillä."

  Nousipa kukko laulamahan,
  Kananpoika kaikkumahan,
  Luillansa luhisemahan,
  Höyhenillä höykkimähän.

  Tahvanus on tallirenki,
  Hänpä tuon sanoiksi virkki:
  "Onko jo toet toteni,
  Valehettomat valani?
  Joko on syntynyt Jumala,
  Yliarmo auennunna?
  Nousipa kukko laulamahan,
  Kananpoika kaikkumahan."

  Ruma Ruotus Paitulainen
  Viskoi veitsen lattiahan,
  Sanovi sanalla tuolla,
  Tiuskoi tuolla tiuskehella:
  "Äsken on toet totesi,
  Valehettomat valasi,
  Kun veitsi vesottunevi,
  Jonka siltahan sivalsin,
  Jot' on vuosi vuoliskeltu,
  Kaksi kannettu tupessa
  Veitsenpää vesottunevi,
  Ja vesat lehittynevi."

  Alkoipa veitsenpää vesota,
  Vesat lehtiä lykätä;
  Vesosi vesoa kuusi,
  Kultalehen kunki päähän.

  Tahvanus on tallirenki,
  Hänpä tuon sanoiksi virkki:
  "Onko jo toet toteni,
  Valehettomat valani?
  Joko on syntynyt Jumala,
  Yliarmo auennunna?
  Jopa on veitsenpää vesonna,
  Jonka siltahan sivallit,
  Sekä kukko laulanunna,
  Jok' oli paistina vaissa.
  Viel' on härkä ammonunna,
  Jok' oli luina lattialla.
  Jo nyt luovun Ruotuksesta,
  Pakenen pakanan väistä,
  Otan uskon Kiesuksesta,
  Kastin kaikkivaltiasta."

  Tuosta suuttui suuri miesi,
  Ruotus julmaksi rupesi,
  Suoritti soan tulisen,
  Päälle kaulan kaikkivallan;
  Sata miestä miekallista,
  Tuhat rauaista urosta,
  Luojan surmaksi sukesi,
  Katomaksi kaikkivallan.

  Maaria matala neiti,
  Pyhä piika pikkarainen,
  Piiletteli poiuttansa,
  Kasvatteli kaunoistansa,
  Alla jauhavan kivosen,
  Alla juoksevan jalaksen,
  Alla seulan seulottavan,
  Alla korvon kannettavan,
  Sylissähän syöttelevi,
  Käsissähän kääntelevi.

  Laski poian polvillensa,
  Lapsen lannehuisillensa,
  Alkoi päätänsä sukia,
  Hapsiansa harjaella,
  Hopiaisella sualla,
  Kultavarsi harjasella;
  Suastansa pii pirahti,
  Taimen taittui harjastansa.

  Rapasihen etsimähän,
  Taimenta tavottamahan,
  Katoi poika polviltahan,
  Lapsi lanne'puoliltahan.

  Tuossa hirnui Hiitten ruuna,
  Päräsi pahan heponen.

  "Mitä hirnut Hiitten ruuna,
  Päräjät pahan heponen?"

  "Sitä hirnun Hiitten ruuna,
  Päräjän pahan heponen,
  Viety on poika polviltasi,
  Lapsi lanne'puoliltasi."

  Maaria matala neiti,
  Pyhä piika pikkarainen,
  Tuosta tuskille tulevi,
  Itkeä kujertelevi.

  Rapasihen etsimähän,
  Etsi pientä poiuttansa,
  Kullaista omenuttansa,
  Hopiaista sauoansa,
  Alta jauhavan kivosen,
  Alta juoksevan jalaksen,
  Alta seulan seulottavan,
  Alta korvon kannettavan,
  Puiten puut, jaellen ruohot,
  Hajotellen hienot heinät.

  Etsi pientä poiuttansa,
  Eipä löyä poiuttansa,
  Kullaista omenuttansa,
  Hopiaista sauoansa.

  Etsi mäiltä, männiköiltä,
  Kannoilta, kanarvikoilta,
  Katsovi joka katajan,
  Joka varvikon vatovi,
  Katsovi kanarvajuuret,
  Ojenteli puien oksat.

  Astua ajattelevi,
  Käyä kääpäröittelevi:
  Tiehyt vastahan tulevi,
  Niin tielle kumarteleksen:
  "Oi tiehyt Jumalan luoma!
  Etkö nähnyt poiuttani,
  Kullaista omenuttani,
  Hopiaista sauoani?"

  Noin se tiehyt lausueli:
  "Oisin nähnyt, en sanoisi;
  Poikasipa loi minunki,
  Loi pahoille, ei hyville,
  Kovan kengän käytäväksi,
  Kannan karskuteltavaksi,
  Joka koiran juostavaksi,
  Ratsahan ajeltavaksi."

  Astua ajattelevi,
  Käyä kääpäröittelevi;
  Tähti vastahan tulevi,
  Tähelle kumarteleksen:
  "Oi tähyt Jumalan luoma!
  Etkö nähnyt poiuttani,
  Kullaista omenuttani,
  Hopiaista sauoani?"

  Noin se tähti lausueli:
  "Oisin nähnyt, en sanoisi;
  Poikasipa loi minunki,
  Loi pahoille, ei hyville,
  Kesäksi katoamahan,
  Sykysyllä syntymähän,
  Kylmillä kimaltamahan,
  Pimehillä pilkkumahan."

  Astua ajattelevi,
  Käyä kääpäröittelevi;
  Kuuhut vastahan tulevi,
  Niin kuulle kumarteleksen:
  "Oi kuuhut Jumalan luoma!
  Etkö nähnyt poiuttani,
  Kullaista omenuttani,
  Hopiaista sauoani?"

  Noin se kuuhut lausueli:
  "Oisin nähnyt, en sanoisi;
  Poikasipa loi minunki,
  Loi pahoille, ei hyville,
  Aaamulla alenemahan,
  Illalla ylenemähän,
  Yksin öillä kulkemahan,
  Pakkasella paistamahan."

  Astua ajattelevi,
  Käyä kääpäröittelevi;
  Päivä vastahan tulevi,
  Päivälle kumarteleksen:
  "Oi päivyt Jumalan luoma!
  Etkö nähnyt poiuttani,
  Kullaista omenuttani,
  Hopiaista sauoani?"

  Päivä taiten vastaeli:
  "Sekä näin, jotta kuulin;
  Poikasipa loi minunki,
  Loi hyville, ei pahoille,
  Aamulla ylenemähän,
  Illalla alenemahan,
  Yön aian lepeämähän,
  Päivän aian paistamahan.

  Jopa näinki poikuesi,
  Voi poloinen poiuttasi!
  Jo on poikasi poloinen
  Kaotettu, kuoletettu,
  Pantu luoja painon alle,
  Herra hautahan hakattu."

  Niinpä me pojat poloiset
  Aina muita muistelemma,
  Jouvittelemma jotaki,
  Tuot emme tokahi'kana,
  Suuren surmoa Jumalan,
  Katomusta kaikkivallan,
  Kuin on luoja kuoletettu,
  Kaotettu kaikkivalta,
  Kun on hautahan hakattu,
  Pantu luoja painon alle.

  Pirulaiset piinattihin ,
  Paha valta vaivattihin ,
  Saan keihään kärellä,
  Tuhannen terällä miekan.
  Luoja puuhun puntattihin,
  Ristihin ripustettihin,
  Siinä häntä surmattihin,
  Kuollut puusta laskettihin,
  Hakattihin, hauattihin,
  Kahen kallion lomahan.
  Vuoret päälle vaaittihin,
  Kivet päälle kiusattihin;
  Sata miestä miekallista,
  Tuhat rauaista urosta,
  Ne veti veressä silmin,
  Luojan hauan partahalle;
  Sata miestä miekallista,
  Tuhat kilvenkantajoa,
  Luojan hauan paimenena,
  Vartiana kaikkivallan.

  Neitsy Maaria emonen,
  Rakas äiti armollinen,
  Itkeä kujertelevi,
  Valitella vaikertavi,
  Käypi tietä astelevi
  Luojan hauan partahalle:
  "Nouses luoja kuolemasta,
  Herkeä uneksimasta;
  Nouse nuorra kuolemasta,
  Kaunisna katoamasta!
  Kun et nouse, et heränne,
  Jo kohta tulen minäki,
  Kerallasi kuolemahan,
  Kanssasi katoamahan."

  Herra hauasta havatsi,
  Lausui luoja, noin nimesi:
  "Ei ole täältä nouseminen,
  Kun siellä käkeäminen;
  Kivet alla, paaet päällä,
  Kupehilla kummallaki,
  Someret syäntä vasten,
  Vasten hieta hartioita."

  Neitsy Maaria emonen,
  Rakas äiti armollinen,
  Päivälle kumarteleksen:
  "Oi päivyt Jumalan luoma,
  Luoma luojan valkiamme!
  Paista hetki heltehesti,
  Toinen himmesti hiosta,
  Kolmansi koko terältä,
  Paaet paista pehmiäksi,
  Kivet suolaksi sulata,
  Someret veä ve'eksi,
  Hieta vaaheksi valuta,
  Päästä luoja kuolemasta,
  Herra hauasta herätä!"

  Tuo päivyt Jumalan luoma,
  Päivyt armas aurinkoinen,
  Lenti päätönnä kanana,
  Siipipuonna siuotteli,
  Luojan hauan partahalle,
  Kammiolle kaikkivallan.

  Sat' on miestä miekallista,
  Tuhat kilvenkantajoa,
  Pantu luojan paimeneksi,
  Kaikkivallan vartiaksi;
  Nuopa päivältä kysyvät,
  Anelevat auringolta:
  "Päivä armas aurinkoinen,
  Mitäpä sie tänne läksit?"

  Päivä taiten vastaeli,
  Armas aurinko saneli:
  "Läksin luota katsomahan,
  Likeltä tähystämähän,
  Kuin on luoja kuoletettu,
  Herra hautahan hakattu."

  Niin päivyt Jumalan luoma,
  Luoma luojan valkiamme,
  Paistoi hetken heltehesti,
  Toisen himmesti hiosti,
  Kolmannen koko terältä,
  Nukutteli nuivan kansan,
  Paineli väen pakanan,
  Nuoret miekkojen nojahan,
  Vanhat vasten sauojansa,
  Keski-iän keihäille.
  Paistoi paaet pehmiäksi,
  Kivet suolaksi sulatti,
  Someret veti ve'eksi,
  Hiejan vaaheksi valutti,
  Päästi luojan kuolemasta,
  Katomasta kaikkivallan.

  Luoja hauasta havatsi,
  Herra herkesi unesta,
  Pääsi hauan partahalle,
  Ylös kuopasta kohosi.
  Kivet silloin kielin lauloi,
  Paateret sanoin pakasi,
  Joet joikui, järvet järkkyi,
  Vuoret vaskiset vavahti,
  Tullessa Jumalan tunnin,
  Herran armon auetessa.

  Nousi luoja kuolemasta,
  Herkesi uneksimasta,
  Vetihen vesikivelle
  Vatsallehen vaivoaksen,
  Veriään viruttamahan,
  Hurmehia huuhtomahan.

  Niin päivyt Jumalan luoma,
  Luoma luojan valkiamme,
  Lenti taiten taivahalle,
  Siallensa entiselle,
  Päästi miehet nukkumasta,
  Pahat unta ottamasta.

  Pahat kahletta takovat,
  Nauloja varustelevat,
  Lyöä luoja kahleisin,
  Rautalukkoihin lukita,
  Ettei pääsisi pakohon,
  Kulkemahan kunne'kana,
  Hakatusta hauastansa,
  Kuopastansa kaivetusta.

  Luoja käypi, astelevi,
  Kulki matkoa vähäsen,
  Kuuli paukkinan pajasta,
  Meni köyhänä pajahan,
  Kysyjänä kynnykselle;
  Täällä rautiot takovat,
  Sepät Hiitten hilkkasevat.
  Meni seppojen pajahan:
  "Mitäs rautiot takovat,
  Sepät Hiitten hilkuttavat?"

  Se on julma Juuttahainen,
  Pahin poikia pahoja,
  Ilkein isän aloja,
  Sanan virkkoi, noin nimesi
  "Taon luojalle kytyttä,
  Jumalalle kahlisköyttä;
  Vaan en muistanut mitellä,
  Kuin on paksu luojan kaula,
  Kuin on paksu, kuin on pitkä,
  Kuin on poikelta leviä."

  Niin kuulu Jumalan poika
  Itse tuon sanoiksi virkki:
  "Sen on paksu luojan kaula,
  Sen on paksu, senpä pitkä,
  Senki poikelta leviä,
  Kun on kaulasi omasi."

  Sanoi julma Juuttahainen,
  Pahin poikia pahoja,
  Ilkein isän aloja:
  "Mistäs tieät luojan kaulan,
  Kuin on paksu, kuin on pitkä,
  Kuin on poikelta leviä?"

  Niin kuulu Jumalan poika
  Sanan virkkoi, noin nimesi
  "Siinäpä olin minäki,
  Luojan hauan partahalla,
  Katsoin kantosen takana,
  Vesakosta vierettelin."

  Sanoi julma Juuttahainen,
  Pahin poikia pahoja,
  Ilkein isän aloja:
  "Niinpä sinun on leuka laaja,
  Leuka laaja, silmät suuret,
  Niin on pitkät silmäripset,
  Kun on eilisen Jumalan,
  Jonka maahan hakkasimma,
  Hakkasimma, hautasimma."

  Niin kuulu Jumalan poika
  Itse tuon sanoiksi virkki:
  "Sill' on miulla leuka laaja,
  Leuka laaja, silmät suuret,
  Sillä pitkät silmäripset,
  Kauan kasvoin kankahalla,
  Kasvoin kantosen takana,
  Kiven suuren suojasessa."

  Se on julma Juuttahainen,
  Pahin poikia pahoja,
  Ilkein isän aloja,
  Sanan virkkoi, noin nimesi:
  "Voi kun oot kovin osaava,
  Yli muien ymmärtävä!"

  Niin kuulu Jumalan poika
  Itse tuon sanoiksi virkki:
  "Sillä oon kovin osaava,
  Yli muien ymmärtävä;
  Kauan katsoin syöjän suuhun,
  Partahan palanpurijan."

  Sanoi julma Juuttahainen,
  Pahin poikia pahoja,
  Ilkein isän aloja:
  "Nyt oisi kahlis valmihina,
  Vaan en mie mitellä saata
  Tuota kauloa omoa,
  Kuin on pitkä, kuin on paksu,
  Kuinka poikelta leviä;
  Ei minun käteni käänny,
  Eikä sormeni sopine."

  Niin kuulu Jumalan poika
  Itse tuon sanoiksi virkki:
  "Kun annat minun mitata,
  Saattaisin minä mitellä,
  Kääntyisi minun käteni,
  Sekä sormeni sopisi."

  Se on julma Juuttahainen,
  Pahin poikia pahoja,
  Ilkein isän aloja,
  Sanan virkkoi, noin nimesi:
  "Jos annan sinun mitellä,
  Ellös lukkohon lukitko,
  Elä paina palkimehen
  Elä pihtihin pihistä;
  Vast' on lukko laajittuna,
  Ei vielä avainta saatu,
  Ei lukot käsin lutise,
  Loirat sormin sorkuele."

  Antoi luojansa mitellä
  Tuota kauloa omoa,
  Kuin oli pitkä, kuinka paksu,
  Kuinka poikelta leviä.

  Siitä meiän suuri luoja,
  Meiän julkinen Jumala,
  Mittaeli, määräeli,
  Jopa lukkohon lukitsi,
  Siitä painoi palkimehen,
  Sekä pihtihin pihisti.

  Iski kannan kalliohon;
  Perän potkasi kivehen,
  Yheksän sylen syvähän,
  Kyynäräisen kymmenettä:
  "Pysy nyt siinä pintahainen,
  Paru siinä pantahainen,
  Tekemässäsi pahassa,
  Luomassasi kytkyessä!"

  Se on julma Juuttahainen
  Pahin poikia pahoja,
  Ilkein isän aloja,
  Jo näki tuhon tulevan,
  Hätäpäivän päälle saavan;
  Kerran kiljasi pahasti,
  Toisen karjui kauhiasti,
  Kolmannen ylen kovasti.

  Sanoi meiän suuri luoja,
  Meiän julkinen Jumala:
  "Kilju nyt kivi kovaksi,
  Karju rauta karkiaksi!
  Pysy siinä sen ikäsi,
  Asu siinä aikuesi,
  Kun ei kuuta aurinkoa,
  Päiveä hyvännäöstä,
  Kun ei maata, eikä puuta,
  Ilmassa inehmisiä.
  Tämän päivyen perästä,
  Olkohon kivi kovana,
  Rauta kaikki karkiana,
  Tuuli taivahan viluna!"

  Siitä meiän suuri luoja,
  Meiän julkinen Jumala,
  Ylös ilmahan kohosi,
  Päälle kuuen kirjokannen,
  Päälle taivaisen kaheksan,
  Ilmalle yheksännelle,
  Sialle isän Jumalan,
  Kamarihin kaikkivallan.
  Siellä suutua pitävi,
  Kansan kaiken tuomitsevi,
  Pahat paiskavi syvähän,
  Hirviähän helvettihin,
  Hyvät sinne siirtelevi,
  Taluttavi taivahasen.

  Piispa Heinrikin surma.

  Kasvoi ennen kaksi lasta,
  Toinen kasvoi kaalimaassa,
  Toinen Ruotsissa yleni.
  Se kun kasvoi kaalimaassa,
  Se Häme'en Heinrikki;
  Se kun Ruotsissa yleni,
  Se on Eirikki kuningas.

  Sanoi Hämeen Heinrikki
  Eirikille veljellensä:
  "Läkkäs maita ristimähän,
  Mailla ristimättömillä,
  Paikoilla papittomilla!"

  Sanoi Eirikki kuningas
  Heinrikille veljellensä:
  "Ent' on järvet jäätämättä,
  Sulana joki kovera."

  Sanoi Hämeen Heinrikki
  Eirikille veljellensä:
  "Kyllä kierrän Kiulon järven,
  Ympäri joki koveran."

  Pani varsat valjahisin,
  Suvikunnat suitsi suuhun,
  Pani korjat kohallensa,
  Saatti lastat sarjallensa,
  Anturoillensa avarat,
  Perällensä pienet kirjat.
  Niin kohta ajohon lähti,
  Ajoi tietä, matkaeli,
  Kaksi päiveä keväistä,
  Kaksi yötä järjestänsä.

  Sanoi Eirikki kuningas
  Heinrikille veljellensä:
  "Jo tässä tulevi nälkä,
  Eikä syöä, eikä juoa,
  Eikä purtua pietä."

  "On Lalli lahen takana,
  Hyvä neuo niemen päässä,
  Siinä syömmä, siinä juomma,
  Siinä purtua piämmä."

  Sitte sinne saatuansa
  Kerttu kelvoton emäntä,
  Suitsi suuta kunnotonta,
  Keitti kieltä kelvotonta.

  Sitte Hämeen Heinrikki
  Otti heiniä hevosen,
  Heitti penningit sialle,
  Otti leivän uunin päältä,
  Heitti penningit sialle,
  Otti olutta kellarista,
  Vieritti rahat siallen.
  Siinä söivät, siinä joivat,
  Siinä purtua pitivät;
  Sitte lähtivät ajhon.

  Tuli Lalli kotiansa
  Tuo Lallin paha emäntä
  Suitsi suuta kunnotonta,
  Keitti kieltä kelvotonta:
  "Jo tässä kävi ihmisiä,
  Täss' on syöty, täss' on juotu,
  Tässä purtua pietty,
  Viety heiniä hevosen,
  Heitty hietoja siahan,
  Syöty leivät uunin päältä,
  Heitty hietoja siahan,
  Juotu oluet kellarista,
  Saatu santoa siahan."

  Lausui paimen patsahalta:
  "Jo vainen valehtelitki,
  Elä vainen usko'kahan!"

  Lalli se pahatapainen,
  Sekä mies pahasukuinen,
  Otti Lalli laukkarinsa,
  Piru pitkän keihäänsä,
  Ajoi Herroja taka'an.

  Sanoi orja uskollinen,
  Lausui parka palvelija:
  "Jo kuuluu kumu takana,
  Ajanko tätä hevoista?"

  Sanoi Hämeen Heinrikki:
  "Jos kuuluu kumu takana,
  Elä aja tätä hevoista,
  Karkottele konkaria."

  "Entä jos tavotetahan,
  Taikkapa tapetahanki?"

  "Käy sinä kiven taaksi,
  Kuultele kiven takana,
  Jos mua tavotetahan,
  Taikka myös tapetahanki;
  Poimi mun luuni lumesta,
  Ne pane härän rekehen
  Härän Suomehen veteä.
  Kussa härkä uupunevi,
  Sihen kirkko tehtäköhön,
  Kappeli rakettakohon,
  Papin saarnoja sanella,
  Kansan kaiken kuultavaksi."

  Palasi paha kotia,
  Lausui paimen patsahalta:
  "Kusta Lalli lakin saanut,
  Mies paha hyvän hytyrän,
  Pispan hiipan hirtehinen?"

  Niinpä mies murehissansa,
  Lakin päästänsä tavotti,
  Hivukset himahtelivat,
  Veti sormuksen sormesta,
  Lihat ne liukahtelivat.

  Niin tämän pahantapaisen
  Pispan raukan raatelijan
  Tuli kosto korkialta,
  Makso mailman valtialta.

  Elinan surma.

  Elinainen neiti nuori
  Meni aittahan mäelle,
  Vaskivakka kainalossa,
  Vaskiavain vakkasessa.
  Tuoltapa tulee Klaus Kurki.
  "Mistäs tunnet Klaus Kurjen?"
  "Tulennasta tuiman tunnen,
  Jalon jalan heitännästä."
  "Eikös muita ylpiöitä,
  Kun on Laukon Klaus Kurki?"

  Klaus tuo tuli pihalle,
  Sa'an hevoismiehen kanssa,
  Sa'an satulaurohon,
  Miehet kulta miekoissansa,
  Hevoset hopiapäissä.

  Viisi veljestä Elinan
  Istuit kaikki pöyän päässä,
  Nousit kaikki seisoalle,
  Läksit vastahan Klaulle.

  "Onkos teillä neittä myyä,
  Piika pietty minulle?"

  "Ei neittä mäellä myyä,
  Panna kaupan kartanolla;
  Hevot myyähän mäellä,
  Luukaviat kartanolla.
  Kyll' on meillä tupiaki:
  Tupa meill' on yljän tulla,
  Tupa tulla, toinen mennä.
  Talli meill' on hevot panna,
  Vaja varsat valjutella,
  Naula laskea satulat."

  Klaus tuo tuli tupahan
  Miekalla oven avasi,
  Tupellansa kiini tunki.
  "Onkos teillä neittä myyä,
  Piika pietty minulle?"

  Äitinsä Elina neien
  Klaus Kurjelle kumarsi:
  "Ei ole meillä neittä myyä,
  Eikä piika'a piolla.
  Piiat meill on piskusia,
  Kaikki kesken kasvavia."

  "Onpa tuo vähä Elina,
  Anna'pa vähä Elina!"

  "Oh mun äiti kultaseni,
  Elä anna minua Klaulle!"

  "Ei taia vähä Elina
  Panna työhön palkollista,
  Ruokkia perehiäsi,
  Kaita tarhakarjojasi."

  "Eikä tarvitse Elinan;
  Onpa siellä Kirstipiika.
  Minä annan Kirstipiian
  Panna työhön palkollisen,
  Ruokkia talon perettä,
  Kaita kanssa tarhakarjan."

  "Kyll' on sulla Kirstipiika,
  Laukon entinen emäntä,
  Se mun polttaisi tulessa,
  Kovin päivin kuolettaisi."

  "Ei ole Kirsti ennenkähän
  Ketän polttanut tulessa,
  Kovin päivin kuolettanut,
  Ei ole ennen, eikä vasta."

  Kukas kuitenki on hullu,
  Kukas muu, kun piika raukka?
  Jos ei hullu, niin on himmi,
  Otti kihlat, antoi kättä;
  Käsi on Klaun käessä,
  Kävi Klaun kartanolle.

  Kirsti katseli lasissa,
  Välkytteli västäröillä.
  "Oh, jos sitäki olisi,
  Tuon välin pahentajata!
  Ennenkun avaimet annan,
  Toisen käskyllä kävelen."

  Lähti hän Klaun puheille:
  "Ohoh, Klaus kultaseni!
  Vähän kyllä sinä tieät
  Uolevi emännän makasi."

  "Oh mun Kirsti piikaseni!
  Jospas tuottelet toeksi
  Minkä sattelit sanoiksi,
  Vielä sun verassa käytän;
  Elinan tulessa poltan
  Viisi verkaista hametta
  Annan sinun käyäksesi,
  Ennenkun Elina rouan;
  Annan kätehes avaimet
  Ennenkun Elina rouan."

  "Ohoh, Klaus kultaseni!
  Aja Aumasten laolle,
  Pikkunniittuisten nimelle.
  Sano kauas meneväsi,
  Monet viikot viipyväsi,
  Keräjissä Pohjanmaalla.
  Niinpän tuottelen toeksi
  Minkä saattelin sanoiksi."

  Klaus lähteä lupasi.
  "Oh mun vähä Elinani!
  Viillä voita vakkasehen,
  Sääli säkkihin evästä,
  Liikkiö sianlihoa,
  Karpio kananmunia,
  Minun kauas mennäkseni,
  Keräjihin Pohjanmaalle.-

  "Oh mun Klaus kultaseni!
  Elä viivy kauan siellä:
  Viikot on viimeiset minulla,
  Vielä päivät viimeisimmät;
  Astu puoli saappahassa,
  Anna toisten toinen puoli,
  Puhu puolilla sanoilla,
  Anna toisten toinen puoli;
  Juo vaan puoli siemenystä,
  Anna toisten toinen puoli
  Niin sinä pikemmin pääset
  Pohjan noitain seasta."

  Elina vähä emäntä
  Säälei säkkihin evästä,
  Viilti voita vakkasehen,
  Liikkiön sianlihoa,
  Karpion kananmunia.
  Klaus lähtepi ajohon

  Ajoi Aumasten laolle,
  Pikkuniittuisten nimelle.

  Kirsti pyykille menevi,
  Pienten vaatetten pesolle,
  Paitain Elina rouan.
  Kuului kolkkina koasta;
  Kävi roua katsomahan
  "Oh mun Kirsti piikaseni!
  Mitä kolkitset koassa,
  Paukutat patoin luona?"

  "Huoran huopia virutan,
  Pahan vaimon vaattehia."

  "Elä Kirsti piikaseni!
  Kolki niitä niin kovasti."

  Kirstipä tähän mutkan muisti,
  Kolkki vieläki kovemmin.

  "Elä kolki Kirsti huora!
  Paitojani niin pahasti.
  Ei ole niitä täällä tehty,
  Vaan on äitini kotona."

  "Huoratpa hyvätki piiat,
  Vaan ei portot puoletkana
  Eik' ole minun lukua,
  Vaikka parka palkollinen
  Haukuttaisi huoraksiki;
  Itseki isot emännät
  Ovat Uolevin ohessa,
  Pitkäparran parmahissa."

  Itkusilmässä Elina
  Tuli rannalta tupahan.
  Kirsti kiiruhti perässä:
  "Oh mun roua kultaseni!
  Ottakasme orjat työstä,
  Häiyt härkäen perästä;
  Pietään pitoset pienet,
  Kanssa kempit kestijuhlat
  Niinkun ennenki on tehty,
  Kun oli matkoilla isäntä."

  "Ohoh Kirsti piikaseni!
  Tehe itse, kuinkas tahot,
  Niinkun teit minua ennen;
  Iske kaikki muut tynnörit,
  Yksi jätä iskemättä,
  Jok' on pantu minua varten."

  Kirstipä tähän mutkan muisti,
  Iski ensin sen tynnörin.

  "Ohoh Kirsti piikaseni!
  Toisa tehit, toisa käskin."

  "Oh mun roua kultaseni!
  Minne teen mä sian teille,
  Teenkö uutehen tupahan,
  Ylimmäisen portin päälle?"

  "Elä tee uutehen tupahan,
  Ylimmäisen portin päälle;
  Tee sia Klaun tupahan,
  Niinkun ennenki olet tehnyt!"

  "Siell' on pyssyt paukkavaiset,
  Siellä miekat välkkyväiset,
  Siellä rauat raatelevat,
  Terävät teräasehet."

  "Pyssyt on surmana soassa,
  Miekat miehillä käsissä;
  Tuttuna ovat tuvassa,
  Kammarissa kaunihina.
  Tee vaan sinne yösiani,
  Pane kaksin villavaipat,
  Pane kaksin korvatyynyt,
  Kaksin liinaiset lakanat."

  Kirstipä tähän mutkan muisti:
  Pani viiet villavaipat,
  Pani viiet korvatyynyt,
  Viiet liinaiset lakanat.

  Elina levolle lähti
  "Ohoh Kirsti piikaseni,
  Etpäs tehnyt, niinkun käskin!
  Panit viiet villavaipat,
  Panit viiet korvatyynyt,
  Viiet liinaiset lakanat."

  Läksi Kirsti kammarista,
  Meni Uolevin tupahan:
  "Uolevi ylimystrenki,
  Tulkate Klaun tupahan!
  Siellä teitä tarvittaisi,
  Kiiruhusti kutsuttihin."
  "Mitästä mä siellä tehnen?"

  Meni hän sinne arvollansa;
  Kirsti kiiruhti perässä,
  Yheksät lukut lukitsi,
  Takateljen kymmenennen;
  Juoks sitte Aumasten laolle,
  Pikkuniittuisten nimelle:
  "Ohoh Klaus kultaseni!
  Jo nyt tuottelin toeksi,
  Minkä saattelin sanoiksi;
  Onpa Uolevi nytki siellä,
  Rouan kanssa kammarissa."
  Klaus kohta kotio riensi,
  Alla päin, pahoilla mielin;
  Otti tulta tervaksehen,
  Tulta tuoheen viritti,
  Pisti tulen nurkan alle,
  Valoi alle valkiata.

  Elinainen nuori roua
  Pisti sormensa lasista,
  Vihkisormus sormessansa:
  "Ohoh Klaus kultaseni,
  Elä sormustas kaota,
  Jossas kantajan kaotat!"

  Klaus Kurki kurja miesi
  Veti miekkansa tupesta,
  Raappas rauan kiiltäväisen,
  Laski oitis sormen poikki.

  Elinainen nuori roua
  Piti lastansa lasista,
  ltkeväistä ikkunasta:
  "Ohoh kulta Klaus kulta!
  Elä polta poikalastas,
  Jossas poltat poiantuojan."

  "Pala portto poikinesi,
  Tulen lautta lapsinesi!
  Ei se ole minun poika,
  Se onpi Uolevin poika:"

  Elinainen nuori roua
  Herra Kiesusta rukoili:
  "Ohoh Herra Kiesus kulta,
  Anna armas Herra Kiesus,
  Vielä äitini näkisin!
  Palakohon kaikki paikat,
  Tämä vettä vuotakohon,
  Siks' ett' äitini näkisin!
  Ohoh Uoti veikkoseni,
  Juokse, jouvu Suomelahan,
  Käske häntä tänne tulla,
  Puhu paremmin kun onkaan!"

  Otti Uoti mennäksensä,
  Sekä juoksi, jotta joutui,
  Pian juoksi järven poikki,
  Tuli tuonne Suomelahan:
  "Ohoh muori kultaseni!
  Roua teitä sinne kutsui."

  Nousi hän pian vuotehelta,
  Puki päälle vaattehia
  "Voi, voi minua, vaimo valju,
  Kuinka hamehin hametta,
  Hame aina eestakaisin,
  Kuinka lie'kään tyttäreni!"

  "Hyvin kyllä, muori kulta,
  Hyvin ennen, nyt paremmin!"

  "Voi, voi minua, vaimo valju,
  Kuinka sukin sukkiani,
  Sukin aina eestakaisin,
  Kuinka lie'kään tyttäreni!"

  "Hyvin kyllä, muori kulta,
  Hyvin ennen, nyt paremmin!"

  "Voi, voi minua, vaimo valju,
  Kuinka kengin kenkiäni,
  Kengin aina eestakaisin,
  Kuinka lie'kään tyttäreni!"

  "Hyvin kyllä, muori kulta,
  Hyvin ennen, nyt paremmin!"

  "Voi, voi minua, vaimo valju,
  Kuinka levin liinojani,
  Levin aina eestakaisin,
  Kuinka lie'kään tyttäreni!"

  "Hyvin kyllä, muori kulta,
  Hyvin ennen, nyt paremmin!"

  Tulit Suomelan lahelle
  "Voi, voi minua, vaimo valju,
  Savu Laukosta näkypi,
  Savu Klaun kartanosta,
  Mitä tuolla tehtäneeki,
  Noin sakian savun kanssa!"

  "Kukot siellä kultatahan,
  Kanan pojat kaltatahan,
  Lampaita lahtatahan,
  Sianpäitä korvetahan,
  Pienen rinsin ristimiksi,
  Pienen poikasen pioiksi."

  Tuli Klaun kartanolle,
  Laski maahan polvillensa,
  Oman vävynsä etehen:
  "Oh mun Klaus kultaseni,
  Ota pois tulesta poika,
  Vaka vaimo valkiasta!"

  "Poltan porton poikinensa,
  Kansan lautan lapsinensa."

  "Elä polta Klaus kulta,
  Anna mennä muille maille,
  Elkiänsä piilemähän,
  Töitänsä häpeämähän!"

  Tuli Kirsti kiiruhusti:
  "Elä vainen Klaus kulta!
  Pane jauhoja pahoja
  Tervatynnörin lisäksi;
  Ne heitä tulen sekahan,
  Että paremmin palaisi."

  "Oh mun vähä Elinani!
  Ohoh lapsi parkaseni!
  Mahoit olla mielin kielin,
  Mielin kielin porton kanssa."

  "Ohoh äiti kultaseni!
  Ei ole syytä pientäkähän,
  Vikoa vähäistäkähän,
  Verta neulan silmättömän
  Tein kaikki minkä taisin,
  Vielä päällenki vähäsen
  Pala nyt tämäki paikka,
  Koskan vielä viimeiseksi,
  Kovan kuolloni e'ellä,
  Sain nähä äitini silmät."

  Viel' olis ottanut hyvästi,
  Sanonut pari sanoa,
  Itkevälle äitillensä.
  Raukka raukesi samasa,
  Lenti liekkien sisähän,
  Vaipui ilmivalkiahan.

  Se oli meno nuoren rouan,
  Nuoren Elina emännän,
  Jok' oli kaunis kasvoiltansa,
  Kaunis kaikella tavalla
  Kauan sinua kaivatahan,
  Iän kaiken itketähän;
  Itku ei Laukosta laka'a
  Valitus Vesilahesta!

  Se oli loppu nuoren vaimon,
  Kanssa pienen poikalapsen;
  Kului tuskin puoli kuuta,
  Taikka kaksi viilkokautta,
  Hevosia tallin täysi,
  Nautoja naveton täysi,
  Kuoli kaikki korsi suuhun,
  Kaatui kaurain nojalle.

  Klaus kurki kurja miesi,
  Miesi kurja ja kamala,
  Istui aitan kynnyksellä,
  Sekä istui että itki.

  Kiesus äiänä käveli:
  "Mitä itket Klaus Kurki?"

  "Kyll' on syytä itkemistä,
  Vaivoja valittamista:
  Poltin oman puolisoni,
  Sytytin syleni täyen,
  Poltin pienen poikaseni,
  Vastakannetun kaotin."

  "Kyllä tieän Elina rouan"
  "Missäs on Elina roua?"

  "Tuollapa on Elina roua,
  Tuolla taivahan talossa,
  Ylisessä ymmärkissä,
  Jalan juuressa Jumalan,
  Kuuen kynttilän e'essä,
  Kultakirjanen käessä,
  Pikku poikanen sylissä,
  Uolevi oven e'essä.
  Tieän myöski Klaus Kurjen"
  Kussast' onpi Klaus Kurki?"

  "Tuoll' on, tuolla Klaus Kurki,
  Alaisessa helvetissä,
  Kannukset vähän näkyvät,
  Jalat alta kiilustavat.

  Vielä tieän Kirstihuoran
  Tuoll' on, tuolla Kirstihuora,
  Alisessa helvetissä,
  Alimmaisen portin alla,
  Palmikot vähän näkyvät,
  Kultarihmat kuumottavat."

  Klaus tuo ajohon lähti,
  Pisti pillit säkkihinsä,
  Soitti suolla mennessänsä,
  Kajahutti kankahalla,
  Järähytti järven päässä;
  Ajoi päin sula'a merta,
  Alle aaltojen syvinten.

  Se oli meno nuoren miehen,
  Kanssa nainehen urohon;
  Kirsti rakkina perässä.

  Inkerin sulhot.

  Inkeri ihana neito,
  Varasi vakuun naia,
  Lalmanti iso ritari
  Antoi kättä kätkyelle,
  Isoin kimpuin kihlaeli,
  Suurin sormuksin lunasti.
  "Kokotteles vuotta viisi,
  Vuotta viisi, vuotta kuusi,
  Sekä seitsemän kevättä,
  Kanssa kaheksan keseä,
  Ynnä syksyä yheksän,
  Talvikausi kymmenettä;
  Kunsa kuulet kuolleheni,
  Kaiketi katoneheni,
  Otiakos uros parempi,
  Elkösä pahempatani,
  Elkösä parempatani;
  Ota muutoin muotohittes."

  Eirikki vähä ritari
  Valhekirjat kannatteli,
  Valhekirjat kiiruhulta:
  "Lalmanti on soissa voitu,
  Pantu maahan paineluissa."

  Inkeri ihana neito
  Väen vietiin vihintupahan,
  Väen kihlat annettihin,
  Väen ei vihille saatu,
  Eikä miehin, eikä miekoin,
  Eikä uljasten urosten,
  Eikä vaimoin valittuin,
  Eikä neittenn kaunokaisten.

  Inkeri ihana neito
  Istui se lutin solassa,
  Sekä istui, että itki,
  Katsoi iän, katsoi lännen,
  Katsoi poikki pohjasehen,
  Näki kykkärän merellä:
  "Jossa lienet lintuparvi,
  Niin sä lähe lentämähän,
  Jossa lienet kalaparvi,
  Niin sä vaipunet vetehen,
  Jossa lienet Lalmantini,
  Laske purtes valkamahan."

  "Mistä tunnen Lalmantini?
  Tulennasta tunnen purren,
  Tulennasta, laskennasta,
  Toisen puolen purjehesta,
  Uusi on toinen purjepuoli,
  Toinen silkkiä sinistä,
  Silkki Inkerin kutoma,
  Kauan neion kaiehtima."

  "Minun nuori veljyeni,
  Ota ohrilta orisi,
  I'ulta ikälihasi,
  Maatajalka maltahilta,
  Aja vasta Lalmantia!"

  "Terve nuori näätämiehein,
  Kuinka Inkeri elävi?"

  "Hyvin Inkeri elävi:
  Viikkokaus' on häitä juotu,
  Toinen lahjoja laelta,
  Kolmasi on kuoletettu."

  Wiipurin linnan hävitys.

  Iivana iso isäntä,
  Meiän kuulu kullan solki,
  Sukivi sotaoritta,
  Sorajouhta suorittavi,
  Sanovi sanalla tuolla,
  Lausui tuolla lausehella:
  "Et sie itkisi emoni,
  Välittäisi vaimo rukka!
  Jos mä jonne'ki menisin,
  Ruotsin rohkian tiloille,
  Suurille sotakeoille,
  Miehen tappotanterille."

  Emo estellä käkesi,
  Varotella vaimo rukka:
  "Ellös menkö niille maille,
  Ruotsin rohkian tiloille,
  Suurille sotakeoille,
  Miesten tappotanterille!"

  Iivana iso isäntä,
  Meiän kuulu kullan solki,
  Toki mietti mennäksensä,
  Lähtiäksensä lupasi.

  Jalan kenki kiukahalla,
  Toisen lautsan partahalla,
  Pihalla kävysteleksen,
  Veräjillä vyötteleksen.

  Latoi laivoja lähelle,
  Suoritti sotavenoja.
  Niin on laivoja lähellä,
  Kuni suuret suorsaparvet.

  Miekotsi tuhannen miestä,
  Satuloitsi saan urosta,
  Latoi miehet laivoihinsa,
  Suoritti sotaurohot,
  Kuni sotka poikiansa,
  Tavi lapsensa latovi.

  Kohenteli purjepuita,
  Vaate'varpoja varasi,
  Nosti puuhun purjehia,
  Vaattehia varpapuihin.
  Niin on puussa purjehia,
  Vaattehia varpapuissa,
  Kuni kummun kuusosia,
  Tahi mäntyjä mäellä.
  Läksi siitä laskemahan,
  Laski päivän maavesiä,
  Päivän toisen suovesiä,
  Kolmannen merivesiä.

  Niin päivällä kolmannella,
  Loi silmänsä luotehelle,
  Näki suuren Suomen linnan,
  Keksi Wiipurin vihannan.

  Veäksen vesiä myöten,
  Halki aaltojen ajaksen,
  Lankes' alle Suomen linnan,
  Alle Wiipurin vihannan.

  Sai hän linnahan sanoja,
  Pani työntäen paperin:
  "Onko linnassa olutta,
  Taaria talossa linnan,
  Ilman oluen panematta,
  Mallasten imeltämättä,
  Tulialle vierahalle,
  Saavalle käkeävälle?"

  Lausui Matti Laurin poika,
  Virkki Wiipurin isäntä:
  "Onpa linnassa olutta,
  Taaria talossa linnan,
  Ilman olven panematta,
  Mallasten imeltämättä:
  Tynnyri tulikiveä,
  Panni jauhoja pahoja,
  Lyiyn luomia tinoja,
  Kahmalo kananmunia,
  Tulialle vierahalle,
  Saavalle käkeävälle."

  Iivana iso isäntä,
  Meiän kuulu kullan solki,
  Murti suuta, väänti päätä,
  Murti mustoa haventa,
  Työnti kirjan kiirehesti,
  Paperin pakon perästä:
  "Onko linnassa lihoa,
  Onko voita volmarissa,
  Ilman härän iskemättä,
  Suuren sonnin sortamatta,
  Iivanalle iltaiseksi,
  Venäläiselle veroksi?"

  Lausui Matti Laurin poika,
  Virkki Wiipurin isäntä:
  "Onpa linnassa lihoa,
  Onpa voita volmarissa,
  Ilman härän iskemättä,
  Suuren sonnin sortumatta:
  Uupui muinen musta ruuna,
  Vaipui valkia hevonen,
  Tuoll' on raato rauniolla,
  Luukontti koan perässä,
  Miehen suuren suupalaksi,
  Miehen murhan murkinaksi."

  Iivana iso isäntä,
  Meiän kuulu kullan solki,
  Siitä suuttui, siitä syäntyi,
  Kovin suuttui ja vihastui,
  Pani pyssyt pyykämähän,
  Umpiputket ulvomahan,
  Avokurkut ammomahan,
  Jalot jouset joikumahan,
  Alla Wiipurin vihannan,
  Alla suuren Suomen linnan.

  Ampui kerran, ampui toisen,
  Ampui kerran, noin alatse,
  Ampui toisen, noin ylitse,
  Ampui kolmannen kohalle;
  Jopa liikkui linnan tornit,
  Räystähät rämähtelivät,
  Patsahat pamahtelivat,
  Kivet linnan kiikahteli,
  Tornit maahan torkahteli.

  Ampui vielä kerran, toisen,
  Meni räystähät rämynä,
  Tuohet lenteli levyinä,
  Linnan seinät liistehinä.

  Siitä Matti Laurin poika,
  Viisas Wiipurin isäntä,
  Pani Wiipurin avaimet
  Kultaiselle luotaselle:
  "Venäläinen veikkoseni,
  Karjalainen kaunoseni!
  Jätä vielä heikko henki,
  Elä murhalla murenna,
  Ammuit taaton, ammuit maammon,
  Ammuit viisi veljiäni;
  Ota kultia kupilla,
  Hopehia puolikolla,
  Oman pääni päästimeksi,
  Henkeni lunastimeksi."

  Sanoi Iivana isäntä,
  Meiän kuulu kullan solki:
  "Jo on ruostui Ruotsin kullat,
  Saastui Saksan maan hopiat,
  En huoli hopehistasi,
  Kysy konna kultiasi,
  Kun kauan minua vainoit,
  Aivot päästäni alensit!"

  Siitä Matti Laurin poika,
  Viisas Wiipurin isäntä
  Jo itse pakohon pääsi,
  Rienti luoksi laivosensa,
  Astuvi aluksehensa,
  Läksi merta laskemahan,
  Sinistä sirottamahan,
  Melan vaivaisen varassa,
  Kokan koukkupään nojassa.

  Itse Iivana isäntä,
  Meiän kuulu kullan solki
  Kettukenkäset jalassa,
  Kut' ei pauka pakkasella,
  Ei kolka kovalla säällä,
  Likennäksen linnan luoksi,
  Kivet on kirkkoa jälellä,
  Torit linnan torniloita,
  Patsahat papin tupoa,
  Itse pappi paiatonna,
  Ruotsin kaunis kaatiotta.

  Puntuksen sota.

  Viholainen, vainolainen,
  Uhkasi ikänsä kaiken,
  Maata Ruotsin ruoskivansa,
  Tappavansa kaikki tyyni
  Kuninkahat kansoinensa,
  Papit kirkkokuntinensa,
  Rustingit hevosinensa,
  Pitäjät perehinensä.

  Jalo herra Jaakko Puntus,
  Itse Wiipurin isäntä,
  Latoi laivoja lahelle,
  Kun kana munasiansa,
  Veti päälle purjehia,
  Kun on kummun kuusiloita;
  Veipä tuuli Turjuksehen,
  Ahavainen Aunuksehen,
  Purje Puolahan osasi,
  Ajoi riskin Riian alle.

  Jalo herra Jaakko Puntus
  Työnti linnahan sanoja;
  Paperit pakon perästä:
  "Onko pantuna olutta,
  Mettä meiän miehillemme?"

  "Onpa pantua olutta,
  Mettä miehille hyville,
  Tallissa hevon kusia,
  Lehmän läävän lattialla."

  Jalo herra Jaakko Puntus
  Alkoi lyiyllä lykätä,
  Tinapallin paiskiloia.
  Viholainen, vainolainen
  Kohta itkien tulevi,
  Sanoi suurella surulla:
  "Jalo herra Jaakko Puntus!
  Tule siivolla sisähän,
  Kaunihisti kaupunkihin,
  On olutta juoaksesi,
  Sekä mettä syöäksesi,
  Ei mesi merestä puutu,
  Olut Riian kaupunnista."

  Kaarlon sota.

  Läksi Kaarlo kaupunnille,
  Verolle verikäpälä,
  Ruotsin murha murkinalle,
  Pillomus on Piiterille,
  Läksi veikaten vesille,
  Uhotellen ulkomaille,
  Päälle päien päästäksensä,
  Valloille ruvetaksensa.

  Venähen väki väkevä,
  Kuninkahan miehet kuulut,
  Maaliman valitut miehet,
  Alinomaiset kasakat
  Illoin aamuin vuotetahan,
  Kerta keskipäivälläki
  Katsellahan, käännellähän,
  Selvälle meren selälle,
  Ulapalle aukialle.
  Kaarlo kaukoa näkyvi,
  Sinisorkka sinnempätä,
  Kahen luotosen lomatse,
  Päällitse satamasaaren.

  Venähen väki väkevä,
  Meiän korkia komanto,
  Komantierat korkiammat,
  Ne leipoi kivisen leivän,
  Kakun paistoi kallioisen,
  Kakun rautaisen rakenti
  Tulevalle vierahalle,
  Saavalle käkeävälle.

  Kului aikoa vähäsen,
  Pikkaraisen piirahteli,
  Kaarlo ei oo kaukana enämpi,
  Kovan loittona koroli:
  "Venäläinen veikkoseni,
  Saa lihoa syöäkseni,
  Tuo olutta juoakseni!"

  Venähen väki väkevä,
  Kuninkahan miehet kuulut,
  Ei ne anna ampumatta,
  Eikä syötä syöksemättä;
  Ampumalla antelevi,
  Syöksemällä syöttelevi
  Saipa jouset joikumahan,
  Jäntehet järäjämähän,
  Kivileivät lentämähän,
  Rautaharkot raastamahan
  Kohti Kaarlon karpasoa,
  Punaparran purtta myöten.

  Jo tiirut tipahtelevi,
  Purjepuut tomahtelevi,
  Puraksihen purjenuorat,
  Mastot maiskahti merehen,
  Purjehet putoelevi,
  Hajoeli hattaroiksi;
  Noiksi tuulen vietäviksi,
  Ahavan ajeltaviksi.

  Kaarlo, kuulusa kuningas,
  Jo tunsi tuhon tulevan,
  Hätäpäivän päälle saavan;
  Jopa lässä lämmittävi,
  Jopa riipi rinnuksia,
  Nousun nappia hosuvi,
  Tullessa tulisen nuolen,
  Teräsnuolen tellätessä.

  Kaarlon kulkku kuivettuvi,
  Kero käypi keltaiseksi,
  Parta vaahessa valuvi:
  "Venäläinen, veikko rukka!
  Anna vettä juoakseni,
  Ostoa veroksi vettä,
  Venäläiseltä veroksi."

  Venäläinen vet sanovi,
  Kovarinta kolkkasevi:
  "On vettä venosi alla,
  Alla laivan lakkimista,
  Juoa kulkun kuivanehen,
  Apata halunalaisen,
  Vettä viljalta veroksi,
  Kaarluelle kaunihille."

  Kaarlo varsin vastoavi,
  Mies paha pakaelevi:
  "Verell' on vesi meressä,
  Rannat Ruotsin raatoloita!"

  Jo on Kaarlo kahlehessa,
  Sinisorkka silmuksessa:
  "Venäläinen, veikko kulta!
  Jätä vielä heikko henki;
  Enmä toiste tulle'kana,
  Vasta saane'kaan verolle."

  Karku Kaarlolle tulevi,
  Lähtö Ruotsin rohkialle,
  Tullessa tulisen nuolen,
  Kivileivän lentäessä,
  Rautaharkon rastaessa;
  Läksi maalle marsimahan,
  Ruotsin maalle rohkialle,
  Vannoi vaikian valansa:
  "Ennen kieli kirvotkohon,
  Silmä päästä siirtyöhön,
  Kun ma tänne toiste tullen!"

  Turusen neiti.

  Annikki Turusen neiti
  Istuvi Turun korolla,
  Luopi silmänsä selälle,
  Käänti päätä päivän alle,

  Näki purren purjehtivan:
  "Se on pursi Kestin pursi."

  Jopa Kesti kerkiävi,
  Itse purresta puhuvi:
  "Tule poies neiti lapsi!"

  "En tule minä sinulle,
  En sinulle, enkä muille,
  Vasten kieltoa emoni,
  Varotusta vanhempani.
  Noin sanoi minun emoni,
  Varotteli vanhempani:
  Ellös vainen neito nuori,
  Ellös kasvaja kananen,
  Rengin reistoihin ruvetko,
  Kauppoihin kasakkamiesten,
  Kesti poikien poluille,
  Joutolaisten juoniloihin!
  Kerran Kesti pettänevi,
  Renki lyöpi reistastansa,
  Kaupoistaan kasakkapoika,
  Joutomiesi juonistaan."

  Kesti kerkesi sanoa,
  Kesti purresta puhuvi:
  "Tule poies, elä huoli,
  Tule minun turvihini,
  Käy käsivarrelleni,
  Pohatalle puolisoksi,
  Kauppamiehelle kanaksi!"

  Annikki Turusen neiti
  Jo meni Kestin keralle,
  Kesti taisi talven syöä,
  Sekä syöä, jotta juoa
  Paljo pantua olutta,
  Ruokia rakennetuita,

  Kesti toivovi keseä,
  Tuota toivoi Kestin laiva,
  Kestin laiva, Kestin lapset,
  Kestin entinen emäntä;
  Muut kaikki keseä toivoi,
  Yksi pelkäsi petäjä,
  Kuorensa kolottavaksi,
  Varaeli vastakoivu
  Oksansa otettavaksi.

  Kesti vuotteli keseä.
  Kun tiesi kesän tulevan,
  Kantoi rannalle kalunsa,
  Venehesen vei elonsa;
  Itse istuihen sisähän,
  Soutamahan suorittihen,
  Heitti raukan rannikolle,
  Verevän vesikivelle,
  Kultansa kujertamahan,
  Kaunosensa katsomahan.

  Raukka huusi rannikolla,
  Verevä vesikivellä,
  Itki äänellä isolla,
  Ukkoa rukoelevi:

  "Ukkoseni, ainoseni!
  Nosta pilvi luotehelta,
  Nosta suuri säien voima,
  Aalto ankara kohota
  Hurjoa hukuttamahan,
  Mielipuolta painamahan."

  Tuo ukko ylinen herra
  Nosti pilven luotehelta,
  Nosti suuren säien voiman,
  Aallon ankaran kohotti
  Hurjoa hukuttamahan,
  Mielipuolta painamahan.

  "Kutti, kutti, keito Kesti,
  Keito Kesti, leino leski!
  Ainako sull' on Annin tyynyt,
  Ainako Annin päänalaset,
  Aina Kirstin kirjovaipat?
  Meren tyrsky tyynynäsi,
  Meren vaahti vaippanasi,
  Aalto päänalasinasi."

  Anterun surma.

  Kaisa sääti sänkyänsä
  Luisten lukkojen takana.
  Anterus ylinen yrkä,
  Ylimmäisen miehen poika
  Oli teiensä kävijä,
  Matkojensa mittelijä;
  Seisattihen seinän alla,
  Lausuvi lasin takoa:
  "Laske tuttusi tupakan,
  Kamarihin kaunosesi!"

  Kaisa saattavi sanoa:
  "Et ole oma uroni,
  Olet huorien hosuja,
  Väärtivaimojen väjyjä.
  Laitoin kaunoni kalahan,
  Luotuni lohen perähän,
  Ainoseni ahvenehen,
  Kesän tuopi suuret hauit,
  Talven ruskiat reposet,
  Syksyllä oravirihmat."

  Anterus ylinen yrkä,
  Ylimmäisen miehen poika,
  Itse ikkunan avavi,
  Itse tungeksen tupahan.

  Kaisa sängystä kavahti,
  Miekan seinältä sivalti,
  Tempasi tupesta tuiman,
  Syöksi miestä syänalahan,
  Läpi lämmöisten lihojen,
  Kautta kainalon vasemen.

  Virkkoi Antti Annillehen:
  "Mene Anni katsomahan,
  Karhuko huuti karjassani,
  Metsän lieho lehmissäni."

  Anni arka päivälläki,
  Yölläpä sitäi arempi,
  Turkkihinsa turveleksen,
  Vaippoihinsa varjeleksen.

  Meni itse katsomahan.
  Kaisa seisoi seinän alla,
  Alla ikkunan asuvi,
  Käessä verinen veitsi,
  Tupetonna tuima rauta,
  Päässä huntu hurmehinen.

  "Voi sinua vaimo raukka,
  Jo tapoit oman urosi!"

  Kaisa saattavi sanoa:
  "Ei ollut oma uroni,
  Oli huorien hosuja,
  Väärtivaimojen väjyjä.
  Jos tuo syyksi pantanehe,
  Vioiksi ve'ettänehe,
  Otan pankon palttinoa,
  Toisen verkoa vetäsen,
  Jolla tuomarit totutan,
  Jolla lahjon lautamiehet,
  Puhumahan puoleltani,
  Viereltäni virkkamahan;
  Vaan jos syyksi syyetähän,
  Vielä veetähän vioiksi,
  Kyll' on suurta Suomen maata,
  Laajoa Lapin rajoa,
  Piiltä suuren pilloniekan,
  Paeta pahan tekijän."

  Riion poika.

  Katri kaunis, neito nuori,
  Sekä lievin tyttäristä,
  Kovin kaunis kauoittaki,
  Paras ilman pauloittaki,
  Lakittaki muihenlainen,
  Veroittaki muihen verta,
  Myöhän myllylle menevi,
  Päivän nostessa norolle.

  Teki liiton kuun keralla,
  Kuun keralla, päivän kanssa,
  Yhen aian nostaksensa,
  Katri ennen ennätteli,
  Viisi villoa keritsi,
  Teki kuusi kuontaloa,
  Ne kaikki saraksi saattoi,
  Vaattehiksi valmisteli,
  Ennen päivän nousemista,
  Auringon ylenemistä.

  Pesi suuret pyöräpöyät,
  Laajat lattiat lakasi,
  Vei pihalle rikkojansa,
  Rikoillansa seisatteli:
  Kuuluvi kumu kylästä,
  Tomu toisesta talosta,
  Rikkahasta Riikolasta,
  Paksusta Pajarilasta;
  Kuului kattilan kamina,
  Sekä riehtilän reminä,
  Suolta suuri suitsen helke,
  Avannolta aisan kolke.

  Juoksi Katri katsomahan:
  Siell' on riski Riion poika,
  Ja paksu Pajarin poika,
  Hevoistahan valjastavi,
  Kalujahan kaunistavi,
  Lähtiäksensä kosihin.

  Sanoi riski Riion poika,
  Ja paksu Pajarin poika:
  "Eläpä muille kaunis Katri,
  Kun minulle Katri kaunis,
  Pane päätä palmikolle,
  Sio silkillä hivusta!"

  Tunki kihlat kukkarohon,
  Taskuhun tali hopiat.

  Katri itkien kotihin,
  Kallotellen kartanolle,
  Ennätti emä kysyä:
  "Mitä itket piika pieni,
  Nuorra saamani nureksit?
  Mene aittahan mäelle,
  Pane paita palttinainen,
  Liitä liinan aivinainen,
  Veä'pä verkainen hamonen,
  Päälle paian palttinaisen!"

  Katri kaunis, neito nuori,
  Meni aittahan mäelle,
  Löyti rihman rippumasta,
  Langanpään lapattamasta,
  Sihen surmansa sukesi,
  Kuolemansa kohtaeli.

  Kukas sanan saatantahan,
  Kielikerran kerrantahan,
  Rikkahasen Riikolahan,
  Paksuhun Pajarilahan?

  Karhu sanan saatantahan;
  Kielikerran kerrantahan;
  Ei saanut karhulla sanaksi,
  Lehmikarjahan katosi.

  Kukas sanan saatantahan,
  Kielikerran kerrantahan,
  Rikkahasen Riikolahan,
  Paksuhun Pajarilahan?

  Susi sanan saatantahan,
  Kielikerran kerrantahan;
  Ei saanut suella sanaksi,
  Lammaskarjahan katosi.

  Kukas sanan saatantahan,
  Kielikerran kerrantahan,
  Rikkahasen Riikolahan,
  Paksuhun Pajarilahan?

  Repo sanan saatantahan,
  Kielikerran kerrantahan;
  Ei saanut revolla sanaksi,
  Hanhikarjahan katosi.

  Kukas sanan saatantahan,
  Kielikerran kerrantahan,
  Rikkahasen Riikolahan,
  Paksuhun Pajarilahan?

  Jänis sanan saatantahan,
  Kieli kerran kerrantahan;
  Jänis varman vastaeli:
  "Sana ei miehe'en katoa."

  Läksi jänis juoksemahan,
  Pitkäkorva piippomahan,
  Vääräsääri vääntämähän,
  Ristisuu ripittämähän;
  Jänis juoksi, pää järisi,
  Perä pyöri, pelto liikkui,
  Meni riskin Riion luoksi,
  Ja paksun Pajarin luoksi,
  Juoksi saunan kynnykselle,
  Sauna täynnä neitosia;
  Juoksi riihen kynnykselle,
  Kyykistihen kynnykselle.

  Riihess' onpi Riion poika,
  Se paksu Pajarin poika;
  Sanoi riski Riion poika,
  Ja paksu Pajarin poika:
  "Pankate jänis tulelle,
  Kierosilmä kiehumahan!"

  Jänis saattavi sanoa,
  Jänis varman vastaeli:
  "Lie'pä lempo lähtenynnä
  Kattiloihin kiehumahan;
  Läksin sanan saatantahan,
  Kielikerran kerrantahan."

  Sanoi riski Riion poika,
  Ja paksu Pajarin poika:
  "Mip' on sana saatavana,
  Kieli kerrateltavana?"

  Jänis saattavi sanoa,
  Jänis varman vastaella:
  "Se on sana saatavana,
  Kieli kerrateltavana:
  Jo on Katri kaatununna,
  Tinarinta riutununna,
  Sortunna hopiasolki,
  Vyövaski valahtanunna."

  Tuopa riski Riion poika,
  Ja paksu Pajarin poika,
  Tempasi isänsä miekan,
  Hioi päivän, hioi toisen,
  Päivän kolmannen lopulla.

  Kyselevi, lauselevi:
  "Syötkö syytöntä lihoa,
  Juotko verta viatonta?"

  Miekka mietti miehen kielen,
  Arvasi uron pakinan:
  "Syönpä kun syötettänehe,
  Juonpa kun juotettanehe."

  Se on riski Riion poika,
  Ja paksu Pajarin poika,
  Meni peltonsa perille,
  Perin peltohon sysäsi,
  Kärin käänti taivosehen,
  Itse kääntyvi käressä,
  Kun on kuiva kuusen oksa,
  Karsittu katajan latva.

  Sihen surmansa sukesi,
  Kuolemansa kohtaeli,
  Sanoi kerran mennessänsä:
  "Elkäte etiset sulhot
  Tahtoko tytärtä toisen
  Vasten mieltä mieholahan!"

  Hannus Pannus.

  Hannus Pannus, mies koria,
  Läksi Koskelta kosihin
  Virran nuorinta tytärtä,
  Pajarin parasta lasta.

  Sanoi sinne tultuansa,
  Pajarihin päästyänsä:
  "Paras minulle, ei pahinta,
  Pisin minulle, ei lyhintä."

  Sanoi Virran nuorin tyttö,
  Pajarin parahin lapsi:
  "Ei parasta, ei pahinta,
  Ei pisintä, ei lyhintä.
  Sinull' on ennen naitu nainen,
  Koissa entinen emäntä.
  Tapa nainen ennen naitu,
  Murra entinen emäntä!"

  Hannus Pannus, mies koria,
  Uskoi huoran houkutukset,
  Pahan vaimon vaavitukset,
  Hyppäsi sälön säkähän,
  Nousi laikon lautasille.
  Niin kohta kotia läksi,
  Tappoi naisen ennen naiun,
  Murti entisen emännän.

  Meni Koskelle kosihin
  Virran nuorinta tytärtä,
  Pajarin parasta lasta.
  Sanoi sinne mentyänsä:
  "Paras minulle, ei pahinta
  Pisin minulle, ei lyhintä."

  Sanoi Virran nuorin tyttö,
  Pajarin parahin lapsi:
  "Ei parasta, ei pahinta,
  Ei pisintä, ei lyhintä.
  Tapoit naisen ennen naiun,
  Murrit entisen emännän,
  Taiat tappoa minunki,
  Surmata hyväsukuisen,
  Mennä uutta ostamahan,
  Kohta kolmatta kosihin."

  Marketta ja Anterus.

  Marketta koria neito
  Keträeli joutessansa,
  Lauloi keträellessänsä:
  "Ei neiti minun näköinen
  Aja sen hevosen reissä,
  Joka lie ollunna orilla,
  Kun ei varsaset vetäne,
  Kuletelle kuutiaiset."

  Marketta koria neiti
  Keträeli joutessansa,
  Lauloi keträellessänsä:
  "Ei neiti minun näköinen
  Koske sen lehmän nisähän,
  Joka lie häilynnä härille,
  Kun ei hiehoista heryne,
  Vasikkaisista valune."

  Marketta koria neiti
  Keträeli joutessansa,
  Lauloi keträellessänsä:
  "Ei neiti minun näköinen
  Käy uuhta keritsemähän,
  Jok' on ollut oinahilla
  Kun ei karkko kasvatelle,
  Tahi kantane karitsa."

  Anterus ylinen yrkä,
  Ylimmäisen miehen poika
  Oli teihensä kävijä,
  Matkojensa mittelijä;
  Kauan soitti kanteletta,
  Vingutti isänsä virttä,
  Paljahilla paioillahan,
  Aivan aivinaisillahan.

  Marketta koria neiti
  Tuolla sääti sänkyänsä,
  Yheksän ylisen päällä,
  Kaheksan katon rajassa.

  Anterus ylinen yrkä,
  Ylimmäisen miehen poika
  Otti sarvehen olutta,
  Tuolla voiteli ovia,
  Ovet viskoi viertehellä,
  Kaljalla saranat kasti
  Meni hän ylitupahan,
  Kaheksan katon rajalle;
  Tuolla Marketan makasi,
  Alla uutimen utuisen,
  Alla vaipan vaskikirjan,
  Alla tellan tehterisen,
  Yheksän ylisen päällä,
  Kaheksan katon rajassa.

  Marketta koria neiti,
  Alkoi saunassa asua,
  Alkoi vyöttä vyörehtiä,
  Hamehetta hyörehtiä.

  Alina hyvä emäntä
  Tuop' on tuosta arvelevi:
  "Mikä meiän Marketalla,
  Kuka Kurketta rukalla,
  Aina saunassa asuvi,
  Aina saunan karsinassa?"

  Lapsi saattavi sanoa,
  Lapsi pieni lausuella:
  "Se on meiän Marketalla,
  Sepä Kurketta rukalla,
  Söi äiän kutukaloa,
  Sären lientä liiemmäksi."

  Alina hyvä emäntä
  Ain' on aamulla varahin,
  Kävi kuunnellen kujoa,
  Seisatellen seinän viertä,
  Löysi lapsen itkemässä,
  Vakaisen vankumassa.

  Hänpä lapsen helmahansa
  Kääri kääre'liinahansa,
  Meni sulhosten tupahan,

  Poikasien mynstärihin:
  "Kukas teistä poikasista
  Tehnyt näitä työkkösiä?
  Joka lapsen lapseksehen,
  Se olutta juoaksehen."

  Vannoi yksi, vannoi toinen,
  Se kohta kovasti vannoi,
  Joka tiesi tehnehensä,
  Varoi vaivan nähnehensä.

  Meni neitosten tupahan,
  Morsianten mynstärihin:
  "Kukas teistä neitosista
  Tehnyt näitä työkkösiä?
  Joka lapsen lapseksehen,
  Se olutta juoaksehen."

  Vannoi yksi, vannoi toinen,
  Se kohta kovasti vannoi,
  Joka tiesi tehnehensä,
  Varoi vaivan nähnehensä.
  Lapsi tuomitaan tulehen,
  Lapsi suolle vietäväksi,
  Korennalla päähän lyöä,
  Hongan oksalla hotasta.

  Kiesus kielen, Maaria mielen
  Lapselle vakaiselle,
  Yksöiselle, äskeiselle
  Lausui lapsi yksiöinen:
  "Anterun tulinen turkki,
  Marketan panuinen paita
  Turvakseni tuotaohon,
  Päälleni puettaohon,
  Palamattani tulessa,
  Vetehenki vaipumatta."

  Kiikan lapset.

  Tyyn' on sää, ihana ilma,
  Kuu paistoi Kutumäeltä,
  Päivä Pätsivuoren päältä.
  Jo on aika nosta nuorten,
  Kun on vanhat valvehella,
  Ikäpuolet istumassa.

  "Nouse pois nokinen poika!
  Vaivaiselta vuotehelta,
  Poloisilta pääaloilta,
  Nokiselta nuotiolta,
  Kylän kynnöt kyntämättä,
  Kylän vaot vakoamatta.

  Nouse pois makoamasta,
  Ulos unta lappamasta;
  Lokki verkkosi vetävi,
  Kajava kalasi syöpi,
  Lohet koskessa kutevi,
  Siiat Kiikasillan alla."

  "Mistä tunnet Kiikakosken,
  Kiikakosken, Kiikasillan?"

  "Tok' ma tunnen Kiikakosken,
  Kiikakosken, Kiikasillan;
  Siinä synnyin, siinä kasvoin;
  Siinä lauloin lapsipäivän;
  Siinä Kiikasillan päässä
  Mie olen Kiikan Yrjön tyttö."

  "Siinäpä minäi synnyin,
  Sekä synnyin, jotta kasvoin,
  Siinä Kiikasillan päässä
  Mie olen Kiikan Yrjön poika,
  Voi minä poloinen poika,
  Voi poika polonalainen!
  Makasin sisarueni,
  Ainoan emoni lapsen,
  Alla uutimen utuisen,
  Alla vaipan vaskikirjan.
  Missä nyt piiltä pillojani?
  Tuolla piilen pillojani,
  Kuss' ennen isoni piili,
  Miehen murhan tehtyänsä,
  Karhun kiljuvan kiassa,
  Vatsassa valaskalojen,
  Vein uivan untuvassa."

  Tuiretuisen lapset.

  Poika tuhma Tuiretuisen,
  Lapsi kehjo Keiretyisen
  Läksi viemähän vetoja,
  Maarahoja maksamahan.

  Rekehensä reutoaksen,
  Kohennaksen korjahansa,
  Ajoa karettelevi,
  Matkojansa mittelevi,
  Noilla Pohjan kankahilla,
  Lapin synkillä saloilla.

  Neiti vastahan tulevi,
  Hivus kulta hiihtelevi,
  Noilla Pohjan kankahilla,
  Lapin laajoilla saloilla.

  Poika tuhma Tuiretuisen,
  Lapsi kehjo Keiretyisen
  Jo tuossa piättelevi,
  Suutahan sovittelevi:
  "Tule korjahan koria,
  Hyvä lahja laitohoni!"

  Neiti suksilta sanovi,
  Hiihtimiltä hiioavi:
  "Surma siulle korjahasi,
  Manala rekyehesi."

  Poika tuhma Tuiretuisen,
  Lapsi kehjo keiretyisen
  Iski virkkua vitsalla,
  Helähytti helmivyöllä;
  Virkku juoksi, matka joutui,
  Tie vieri, reki ratsasi.
  Ajavi karettelevi,
  Matkojansa mittelevi,
  Selvällä meren selällä,
  Ulapalla aukialla.

  Neiti vastahan tulevi,
  Tinarinta riioavi,
  Selvällä meren selällä,
  Ulapalla aukialla.

  Poika tuhma Tuiretuisen,
  Lapsi kehjo Keiretyisen
  Matkoaan piättelevi,
  Suutahan sovittelevi:
  "Tules neiti korjahani
  Maan valio matkoihini!"

  Neiti vastahan sanovi,
  Tinarinta riitelevi:
  "Tuoni siulle korjahasi,
  Manalainen matkoihisi."

  Poika tuhma Tuiretuisen,
  Lapsi kehjo Keiretyisen
  Iski virkkua vitsalla,
  Helähytti helmivyöllä;
  Virkku juoksi, matka joutui,
  Reki vieri, tie lyheni.
  Ajavi karettelevi,
  Matkojansa mittelevi,
  Noilla Väinön kankahilla,
  Ammoin raatuilla ahoilla.

  Neiti vastahan tulevi,
  Kautokenkä kaalelevi,
  Noilla Wäinön kankahilla,
  Ammoin raatuilla ahoilla.

  Poika tuhma Tuiretuisen,
  Lapsi kehjo Keiretyisen
  Hevoistaan piättelevi,
  Suutahan sovittelevi:
  "Tule neiti korjahani,
  Armas alle vilttiseni!"

  Neiti vastahan sanovi,
  Kautokenkä kantelevi:
  "Vilu on olla viltin alla,
  Kolkko korjassa eleä."

  Poika tuhma Tuiretuisen,
  Lapsi kehjo Keiretyisen
  Avasi parahan arkun,
  Kimmahutti kirjakannen,
  Nostelevi, näyttelevi,
  Katselevi, kääntelevi
  Kultasuita sukkasia,
  Vöitänsä hopiapäitä.

  Niin tuli rekehen neiti,
  Korjahan kohenteleksen,
  Itse laitohon las'eksen,
  Alle viltin vieretäksen.

  Poika tuhma Tuiretuisen,
  Lapsi kehjo Kieretyisen
  Jo tuossa lepäelevi,
  Nuoren neitosen keralla,
  Käs' orosen ohjaksessa,
  Toinen neitosen nisoissa.

  Siinä neitosen kisaili,
  Tinarinnan riskaeli,
  Noilla Wäinön kankahilla,
  Ammoin raatuilla ahoilla.

  Niin neiti sanoiksi virkki,
  Sekä lausui ja kyseli:
  "Lienetkö sukua suurta,
  Isoa isän aloa?"

  Poika tuhma Tuiretuisen,
  Lapsi kehjo Keiretyisen
  Itse tuon sanoiksi virkki:
  "En ole sukua suurta,
  Enkä suurta, enkä pientä,
  Olen kerran keskimäistä,
  Poika tyhjä Tuiretuisen,
  Lapsi köyhä Keiretyisen;
  Vaan mipä sinun sukusi?
  Sano'pa sinun sukusi,
  Jos olet sukua suurta,
  Isoa isän aloa."

  Neiti tuon sanoiksi virkki:
  "En ole sukua suurta,
  Enkä suurta, enkä pientä
  Olen kerran keskimäistä,
  Tytär tyhjä Tuiretuisen,
  Lapsi köyhä Keiretyisen."

  Poika tuhma Tuiretuisen,
  Lapsi kehjo Keiretyisen
  Korjasta kohotteleksen:
  "Voi poloinen päiviäni,
  Kun pi'in sisarueni,
  Lannutin emoni lapsen,
  Noilla Wäinön kankahilla,
  Ammoin raatuilla ahoilla!"

  Veitsin länkensä levitti,
  Rauoin rahnoi rahkehensa,
  Hyppäsi hyvän selälle,
  Hyvän laukin lautasille;
  Ajoi päin sinistä merta,
  Kohti kuohuja kovia,
  Alle aaltojen syvien,
  Päälle mustien murien.

  Vienan neiet.

  Olipa ennen neljä neittä,
  Viisi Vienan morsianta,
  Kaheksan merikanoa,
  Vienan niemyen nenässä,
  Sininurmen niitännässä,
  Kastekorren katkonnassa.
  Löyettihin lemmen lehti,
  Lemmen lehti, tammen lastu;
  Veivät maalle kasvavalle,
  Orolle ylenevälle.
  Siitä kasvoi kaunis tammi,
  Yleni vihanta virpi:
  Oksat ilmoille olotti,
  Latva täytti taivahalle,
  Piätti pilvet juoksemasta,
  Hattarat hajoamasta.
  Yksi pääsi pitkä pilvi,
  Pitkä pilvi, kaita pilvi,
  Pilvessä vesi-pisara,
  Pisarassa pikku lampi,
  Lammissa veno punainen,
  Venosessa nuoret sulhot,
  Nuoret sulhot, naimattomat,
  Vielä viinan juomattomat;
  Punoivat punaista köyttä,
  Köyttä rauta rahnikoivat,
  Sitoa meren sivua,
  Lahta Kannan kaakistoa,
  Meren tyynenä pysyä,
  Lahen Kannan kaunihina,
  Vieä Vienan neitosia;
  Kaupita kotikanoja,
  Näiltä raukoilta rajoilta,
  Poloisilta Pohjanmailta.

  "Elkäte meriset miehet,
  Vielä viekö neitojamme!
  Vienan on neitoset verevät,
  Kannanlahen kaunokaiset;
  Ei niitä tukulla myöä,
  Eikä kansoin kaupitella;
  Tukun myöähän oravat,
  Revot kansoin kaupitahan,
  Neiet yksin annellahan,
  Eikä aina yksinkänä."

  Kalevalan neiti.

  Läksin palja paimenehen,
  Leino lehmien ajohon,
  Kurja karjan katselohon;
  Ajoin lehmät suota myöten,
  Lampahat palomäkeä,
  Vuonat vuoren kukkuloa,
  Mie kiero kivi kiveltä,
  Palja paasi paaterelta,
  Haikia havu havulta,
  Sukan mustan mustumatta,
  Kengän kannan kastumatta.

  Yhtyi yrkä karjahani,
  Pää leviä lehnuhini,
  Hän istui tyvelle puuta,
  Minä laitto latvemmalle,
  Minä hoikka huonommalle,
  Minä pieni pienemmälle,
  Vähän kuollutta parempi,
  Katonutta kaunihimpi.

  Kyselemmä, lauselemma:
  "Mistäpä sinä vaellat,
  Kulitko minun kotona,
  Kävitkö Kalevalassa?"

  "Kulinpa sinun kotona,
  Kävinpä Kalevalassa."

  "Kukkuiko käet Kalevan,
  Kalevalan kuusikossa?"

  "Kukkuipa käet Kalevan,
  Kalevalan kuusikossa."

  "Haukkuiko Kalevan koirat,
  Kalevalan kankahalla?"

  "Haukkuipa Kalevan koirat,
  Kalevalan kankahalla."

  "Katsoiko Kalevan neiot,
  Kalevalan ikkunoissa?"

  "Katsoipa Kalevan neiot,
  Kalevalan ikkunoissa."

  "Mistäspä tunsit minun kotini,
  Mi merkki minun ko'issa?"

  "Siitä tunsin sinun kotisi,
  Se merkki sinun ko'issa:
  Pihlajikko pirtin eessä,
  Tuomikko tuvan takana,
  Koivikko kotamäellä,
  Katajikko kaivotiellä,
  Kuusisto kujoisten suussa,
  Petäjikkö pellon päässä,
  Tammi keskitanhualla,
  Hetet tammen juuren alla,
  Kultakansi kattehena,
  Kultakauha kannen päällä."

  "Mitäpä meillä laaittihin,
  Raattihin minun koissa?"

  "Survottihin, jauhettihin,
  Leivottihin, paistettihin,
  Pinopuita pilkottihin,
  Vielä vettä kannettihin,
  Neitosia naitettihin,
  Päitä kassa kaupittihin."

  "Joko lien minäki myöty,
  Joko kaupittu katala?"

  "Jopa oot sinäki myöty,
  Jo oot kaupittu katala."

  "Kellen myötihin minua,
  Kulle kurja kaupittihin?"

  "Minulle myötihin sinua,
  Minulle kurja kaupittihin."

  "Äiänkö minusta annoit,
  Paljoko panit hyvästä,
  Kun otit oluen tuojan,
  Kannun kantajan valitsit?"

  "Annoinpa minä sinusta
  Isolles ikiorosen,
  Jok' on tarkka askelelta,
  Sekä käymähän terävä."

  "Vähänpä hyvästä annoit,
  Pikkaraisen kaunihista
  Mitäpä annoit maammolleni?"

  "Maammolle maherolehmän,
  Jok' on syömättä lihava,
  Koria kostuttamatta."

  "Vähänpä hyvästä annoit,
  Pikkaraisen kaunihista
  Mitäp' annoit veljelleni?"

  "Veljelle veno punasen,
  Itseksen sotia käypi,
  Itse kaupat kaupitsevi."

  "Vähänpä hyvästä annoit,
  Pikkaraisen kaunihista
  Mitäp' annoit siskolleni?"

  "Siskolle sinervän uuhen,
  Joka viikko villan tuopi,
  Joka kuu karitsan kantoi."

  "Vähänpä hyvästä annoit,
  Pikkaraisen kaunihista
  Mitäpä annoit ukolleni?"

  "Ukolle uuen lusikan,
  Jonk' ei syöen syömät puutu,
  Juoen juomiset vähene."

  "Vähänpä hyvästä annoit,
  Pikkaraisen kaunihista
  Mitäpä annoit ämmölleni?"

  "Ämmöllesi vaskimaljan,
  Tuletta tuvassa käypi,
  Valkiatta vailehtivi."

  "Vähänpä hyvästä annoit,
  Pikkaraisen kaunihista.
  En lähe minä sinulle,
  Enkä lähteä käkeä."

  "Kun vähä hyvästä annoin,
  Pikkaraisen kaunihista,
  Isosi ikoronen
  Sotitiellä sortuohon,
  Kaatuohon kauppatiellä,
  Kauppa-aikana parassa."

  "Kun vähä hyvästä annoin,
  Pikkaraisen kaunihista,
  Maammosi maherolehmä
  Vasoillensa vaipuohon,
  Kiulullensa kirvotkohon,
  Lypsiaikana parassa."

  "Kun vähä hyvästä annoin,
  Pikkaraisen kaunihista,
  Veljesi veno punanen
  Kiven kohti kiitäköhön
  Halki juoskohon hakohon,
  Soutuaikana parassa."

  "Kun vähä hyvästä annoin,
  Pikkaraisen kaunihista,
  Siskosi sinervä uuhi.
  Villoihinsa viipyköhön,
  Karvoihinsa kaatukohon,
  Villa-aikana parassa."

  "Kun vähä hyvästä annoin,
  Pikkaraisen kaunihista,
  Ukkosi uusi lusikka
  Kanta poies katketkohon,
  Poikki ponsi lentäköhön,
  Syöntiaikana parassa."

  "Kun vähä hyvästä annoin,
  Pikkaraisen kaunihista,
  Ämmösesi vaskimalja
  Kivehen kilahtakohon,
  Poies pohja puhetkohon,
  Juontiaikana parassa."

  Neien rosvo.

  Tuoll' on neitoset kisassa,
  Kaunokaiset karkelossa,
  Noilla Väinölän ahoilla,
  Kalevalan kankahilla.

  Kullervo Kalevan poika,
  Sinisukka Äiön lapsi,
  Hivus keltainen koria,
  Kengän kauto kaunokainen,
  Lähtiäksensä käkesi,
  Hyvällä ison orilla,
  Noien neitojen kisahan,
  Kaunokaisten karkelohon.

  Hyppäsi hyvän selälle,
  Hyvän laukin lautasille,
  Ajoi päivän, ajoi toisen,
  Kohta kolmannen ajavi;
  Niin päivänä kolmantena,
  Pääsi neitojen kisahan,
  Kassapäien karkelohon,
  Noille Väinölän ahoille,
  Kalevalan kankahille.

  Ken ihanin impyistä,
  Kassapäistä kaunokaisin,
  Sen hän koppoi koprihinsa;
  Itse tuon sanoiksi virkki:
  "Elkäte sinä ikänä,
  Ilmottako immet milma!
  Ettei äiti ääntä saisi,
  Emo etsivä olisi,
  Jos ma vuoenki viruisin,
  Tahi kaksi kalkettaisin,
  Tuolla tuomivaaran päällä
  Kasvaisin katajikossa."

  Ajavi kahattelevi,
  Immen itkevän keralla,
  Ajoi Väinölän ahoilta
  Kalevalan kankahilta.

  Niin etsi emo tytärtä,
  Vanhin lasta vaikerteli,
  Etsivi kisasioilta,
  Noilta karkukankahilta:
  "Ettekö nähnyt mun tytärtä,
  Kuullut kullan lapsukaista?"

  Niin sanovi poika pieni,
  Lausui paimen ja pakisi:
  "Oli täss' eräs uroita,
  Kullervo Kalevan poika,
  Sinisukka Äiön lapsi.
  Sinisukka, hienohelma,
  Hivus keltainen koria,
  Kengän kauto kaunokainen,
  Koppoi neien koprihinsa,
  Pani laukin lautasille;
  Niin itse ajohon lähti,
  Immen itkevän keralla.
  Sanan virkki, noin nimesi:
  Elkäte sinä ikänä,
  Ilmottako immet milma!
  Ettei äiti ääntä saisi,
  Emo etsivä olisi,
  Jos ma vuoenki viruisin,
  Tahi kaksi kalkettaisin,
  Tuolla tuomivaaran päällä,
  Kaukana katajikossa."

  Niin emo sanoiksi virkki,
  Äiti äänellen paneksen:
  "Voi poloinen päiviäni,
  Onneton olelmiani,
  Sinne meni siitelmäni,
  Sinne kannettu katosi!"

  Itse eillehen menevi,
  Astua tihuttelevi
  Tuonne tuomivaaran päälle,
  Katajikkokankahalle,
  Kujerrellen kuusikossa,
  Kaikkuen katajikossa:
  "Tule tänne tyttäreni,
  Lähe pois poloinen tyttö!
  Miehen tuhmaisen tulilta,
  Varattoman valkioilta,
  Turvihin oman emosi,
  Oman vanhemman varoihin."

  Tytär tuolta vastaeli,
  Lapsi lausui ja saneli
  "En minä emoni pääse,
  Kun et tulle päästämähän.
  Olin mie kisakeoilla,
  Noilla karkukartanoilla;
  Niin tuli eräs uroita,
  Sinisukka Äiön lapsi,
  Se otti oron selälle,
  Nosti laukin lautasille,
  Ajoa kahattelevi,
  Saloja samottelevi,
  Yöt päivät piättelevi,
  Vuorokauet kantelevi,
  Marjoilla menettelevi,
  Mustikoilla mustuttavi,
  Vilussa viluttelevi,
  Pakkasessa paistelevi.
  Lähe sie oma emoni,
  Jouvu kaunis kantajani,
  Lähe lapsesi otolle,
  Tyttäresi lunnahille,
  Näiltä paikoilta pahoilta,
  Vaaramailta vaikioilta!"

  Niin emo sanoiksi virkki,
  Itse intoen pakisi:
  "Lähen mä lapseni otolle,
  Tyttäreni lunnahille,
  Tuon Ukon tuliset nuolet,
  Kannan vaskiset vasamat.
  Oi Ukko yli-jumala!
  Tahi taatto taivahinen,
  Jouvuta'pa jousi suurin,
  Katso kaaresi parahin,
  Pane vaskinen vasama
  Tuon tulisen jousen päälle,
  Niin työnnä tulinen nuoli,
  Ammu vaskinen vasama,
  Ammu kautta kainalojen,
  Halki hartiolihojen,
  Tuo paha Kalevan poika;
  Laske lastani kotihin,
  Päästä tielle tervehenä,
  Koskematonna kotihin!"

  Se Ukko ylijumala,
  Itse taatto taivahinen
  Jouvuttipa jousen suuren,
  Kantoi kaarensa parahan,
  Pani vaskisen vasaman
  Tuon tulisen jousen päälle,
  Työnnälti tulisen nuolen,
  Ampui vaskisen vasaman,
  Halki hartiolihoista,
  Kalevaisen kainaloista.

  Veenkantaja Anni.

  Anni tyttö, aino neiti
  Läksi vettä lähteheltä,
  Pieni kiulunen käessä,
  Pieni kauha kainalossa.

  Ei oo vettä lähtehessä.
  Kult' on kansi kuivahtanna,
  Valahtanna vaskilaita,
  Tinapohja tilkahtanna,
  Lehti päälle langennunna.

  Anni tyttö, aino neiti
  Tuosta astuvi etemmä,
  Lähtehelle toisellenki;
  Ei oo vettä toisessana
  Meni kohta kolmannelle,
  Vett' ei kolmannessakana.

  Anni tyttö, aino neiti
  Yhä eistyvi etemmä,
  Astuvi aluslahelle,
  Meni mäen, meni toisen,
  Kohta kolmannen menevi.

  Niin mäellä kolmannella
  Iski silmänsä itähän,
  Käänsi päätä päivän alle,
  Näki purren purjehtivan,
  Satalaian laiehtivan.

  Mies puhas perästä purtta,
  Toinen mies nenästä purtta,
  Sulho purren partahalta:
  "Tules tytti purteheni,
  Vyövaski venoseheni!"

  "Enk' on tule, enkä huoli,
  Eipä työntänyt emoni,
  Varustellut vanhempani
  Tätä lasta laivahasi,
  Tytärtä venosehesi!"

  Nousi mies perästä purtta,
  Mies toinen nenästä purtta,
  Sulho purren partahalta,
  Koppoi neien purtehensa,
  Vyövasken venosehensa.

  Niin neiti kujertelevi,
  Vyövaski valittelevi,
  Sulkkuparran suun e'essä,
  Kultaparran parmahilla.

  Näki taattonsa vesillä,
  Taaton laivan lainehilla:
  "Tules taatto lunnahille,
  Oman lapsesi otolle!"

  "Enmä joua tyttö raukka!
  Lohi kultanen kutevi,
  Kultaisissa kupluskoissa."
  Eipä taatto tullutkana.

  Neitonen kujertelevi,
  Vyövaski valittelevi,
  Sulkkuparran suun e'essä,
  Kultaparran parmahilla.

  Näki maammonsa vesillä,
  Maammon laivan lainehilla:
  "Tules maammo lunnahille,
  Oman lapsesi otolle!"

  "Enmä joua tyttö raukka!
  Siika kultanen kutevi,
  Kultaisissa kupluskoissa."
  Eipä maammo tullutkana.

  Neitonen kujertelevi,
  Vyövaski valittelevi,
  Sulkkuparran suun e'essä,
  Kultaparran parmahilla.

  Näki veikkonsa vesillä,
  Veikon laivan lainehilla:
  "Tules veikko lunnahille,
  Oman siskosi otolle!"

  "Enmä joua sikko raukka!
  Hauki kultanen kutevi,
  Kultaisissa kupluskoissa."
  Eipä veikko tullutkana.

  Neitonen kujertelevi,
  Vyövaski valittelevi,
  Sulkkuparran suun e'essä,
  Kultaparran parmahilla.

  Näki siskonsa vesillä,
  Siskon laivan lainehillla:
  "Tules sisko lunnahille,
  Oman siskosi otolle!"

  "Enmä joua sikko raukka!
  Lahna kultanen kutevi.
  Kultaisissa kupluskoissa."
  Eipä sisko tullutkana.

  Neitonen kujertelevi,
  Vyövaski valittelevi,
  Sulkkuparran suun e'essä,
  Kultaparran parmahilla.

  Näki minnänsä vesillä,
  Minnän laivan lainehilla:
  "Tules minnä lunnahille,
  Nato raukkasi otolle!"

  "Enpä tieä minnä raukka,
  En poloinen poian vaimo,
  Millä mie sinun lunastan,
  Kun onpi vähän varoa!"

  "On sulla sinervä uuhi,
  Jonka toit tullessasi,
  Oman taattosi koista:
  Sillä sie minun lunastat."

  Antoi uuhensa sinervän.
  Ei uuhi mitänä maksa,
  Eipä työnnetä tytärtä,
  Neitt' ei uuhesta yhestä.

  Neitonen kujertelevi,
  Vyövaski valittelevi,
  Sulkkuparran suun e'essä,
  Kultaparran parmahilla:
  "Kun et laske lunnahitta,
  Etkä laske lunnahilla,
  Polen puhki uuen purren,
  Halki haapaisen venehen,
  Poikki tallan puiset laiat,
  Katajaiset kaaret katkon."

  "Jos polet puhki uuen purren,
  Halki haapaisen venehen
  Tallat poikki puiset laiat,
  Katajaiset kaaret katkot;
  Puilla pursi paikatahan,
  Orasilla ommellahan,
  Teräksillä temmotahan,
  Katajilla kaaritahan."

  Polki puhki uuen purren,
  Halki haapaisen venehen,
  Talloi poikki puiset laiat,
  Katajaiset kaaret katkoi.

  Sillä päästi päänsä neito,
  Sillä itsensä ehätti,
  Venehestä vierahasta,
  Karjalaisen karpalosta.

  Veip' on vettä taatollensa:
  "Ota vettä taattoseni!"

  Taatto taisi vastaella,
  Taatto kirvesvarrellensa:
  "Mene portto poikemmaksi,
  Tulen lautta tuonemmaksi!
  Et ollut ve'en etsossa,
  Olit sulhasen etsossa,
  Punapaulan puujelossa,
  Kautokengän katselossa."

  Veip' on vettä maammollensa:
  "Ota vettä maammoseni!"

  Maammo taisi vastaella,
  Maammo kirnunmännällänsä:
  "Mene portto poikemmaksi,
  Tulen lautta tuonemmaksi!
  Et ollut ve'en etsossa,
  Olit sulhasen etsossa,
  Punapaulan puujelossa,
  Kautokengän katselossa."

  Vei hän vettä veikollensa
  "Ota vettä veikkoseni!"

  Veikko taisi vastaella,
  Veikko keihäsvarrellensa:
  "Mene portto poikemmaksi,
  Tulen lautta tuonemmaksi!
  Et ollut ve'en etsossa,
  Olit sulhasen etsossa,
  Punapaulan puujelossa,
  Kautokengän katselossa."

  Vei hän vettä siskollensa:
  "Ota vettä sikkoseni!"

  Sikko taisi vastaella,
  Sisko kirjalastasella:
  "Mene portto poikemmaksi,
  Tulen lautta tuonemmaksi!
  Et ollut ve'en etsossa,
  Olit sulhasen etsossa,
  Punapaulan puujelossa,
  Kautokengän katselossa."

  Vei hän vettä minnällensä:
  "Ota vettä minnäseni!"

  Noin minnä sanoiksi virkki:
  "Suuri kiitos, kostjumala!
  Tuota vuotin tuon ikäni,
  Naon vettä juoakseni."

  Anni tytti, aino neiti
  Meni aittahan mäelle,
  Loihen tuosta kuolemahan,
  Heittihen katoamahan.

  Tuli taatto nostamahan:
  "Nouse poies Anni tyttö,
  Anni tyttö, aino neiti,
  Nouse nuorra kuolemasta,
  Verevänä vieremästä,
  Kaunisna katoamasta!"

  Anni saattavi sanoa:
  "Enp' on nouse, taatto rukka!
  Enkä nouse, enkä huoli;
  Virhu olit virkannalta,
  Karhu olit karjunnalta,
  Susi suusi auonnalta."

  Meni maammo nostamahan:
  "Nouse poies Anni tyttö,
  Anni tyttö, aino neiti,
  Nouse nuorra kuolemasta,
  Verevänä vieremästä,
  Kaunisna katoamasta!"

  Anni saattavi sanoa:
  "Enp' on nouse, maammo rukka!
  Enkä nouse, enkä huoli;
  Virhu olit virkannalta,
  Karhu olit karjunnalta,
  Susi suusi auonnalta."

  Meni veikko nostamahan:
  "Nouse poies Anni sikko,
  Anni sikko, aino neito,
  Nouse nuorra kuolemasta,
  Verevänä vieremästä,
  Kaunisna katoamasta!"

  Anni saattavi sanoa:
  "Enp' on nouse, veikko rukka!
  Enp' on nouse, enkä huoli;
  Virhu olit virkannalta,
  Karhu olit karjunnalta,
  Susi suusi auonnalta."

  Meni sisko nostamahan:
  "Nouse poies Anni sikko,
  Anni sikko, aino neito,
  Nouse nuorra kuolemasta,
  Verävänä vieremästä,
  Kaunisna katoamasta!"

  Anni saattavi sanoa:
  "Enp' on nouse, sikko rukka!
  Enp' on nouse, enkä huoli;
  Virhu olit virkannalta,
  Karhu olit karjunnalta,
  Susi suusi auonnalta."

  Meni minnä nostamahan:
  "Nouse poies nato rukka,
  Nato rukka, neito nuori,
  Nouse nuorra kuolemasta,
  Verevänä vieremästä,
  Kaunisna katoamasta!"

  "Jo nousenki, minnäseni!
  Et ollut virhu virkannalta,
  Etkä karhu karjunnalta,
  Susi suusi auonnalta."

  Kojosen poika.

  Läksin piennä paimenehen,
  Lassa lammasten ajohon,
  Pistin pillit pussihini,
  Soitin suolla mennessäni,
  Kajahutin kankahalla;
  Sen seppä pajassa kuuli
  Kesken kullan keittämistä,
  Hopian sulajamista,
  Vasara vajui käestä,
  Kulta kuohui kattilasta;
  Kuhun kultoa tipahti,
  Sihen saari siunattihin,
  Saarelle koria nurmi,
  Nurmelle koria neiti,
  Jok' ei suostu sulhosihin,
  Mielly miehiin hyviin.
  Kävi pipit, kävi papit,
  Kävi rikkahat ritarit,
  Kävi hoikat hovin herrat.
  Niin tuli Kojosen poika
  Tuo konsti Kojosen poika,
  Vuoli vuoen liistehiä,
  Toisen laativi rekiä,
  Lähtiäksensä kosihin,
  Tuota saaren kaunokaista,
  Läksi kulliten kosihin,
  Hopioiten heilumahan,
  Kolme koiroa jälessä,
  Yksi Luikki, toinen Laikki,
  Kolmansi Puritsa koira,
  Koppoi neien korjahansa,
  Koppoi ruoskalla hevoista,
  Nahkasiimalla sipasi.
  "Jää hyvästi saaren nurmet,
  Kuusen juuret, tervaskannot!
  En enää sinä ikänä,
  Vasta saane saaren maalle."

  Neiti parka huokaseksen,
  Huokaseksen, henkäseksen:
  "Paremp' ois sutosen suussa,
  Karhun kiljuvan kiassa,
  Kun tämän Kojosen reissä."

  "Mitä itket Hiitten huora,
  Kuta kurja huokaelet?"

  "Itken entistä ikeä,
  Kun suotta kului ikäni."

  "Elä huoli Hiitten huora,
  Pääset Hiien kankahalle!
  Niin mä kysyn miekaltani:
  Syötkö uuelta lihoa,
  Juotko verta lämpimältä?"

  Pääsi Hiien kankahalle
  Pään pani kosken kiveksi,
  Hieroi heiniksi hivukset,
  Sääret särki aiaksiksi,
  Sormet väänti vitsaksiksi,
  Käsivarret seipähiksi,
  Lihat listi lippahasen,
  Pani rinnat riehtilähän,
  Vei emolle tuomisiksi.

  Emo syöpi, kiittelevi:
  "En ole näitä ennen syönyt,
  Vävyn uuen tuomisia,
  Tyttäreni työntämiä."

  Orja lausui oven suussa,
  Oven suussa, pankon päässä:
  "Voi! jos tietäisit vähäsen,
  Arvoaisit pikkaraisen,
  Etp' on noita söisikänä,
  Vävyn uuen tuomisia,
  Tyttäresi työnteheitä."

  "Sano, sano orja raukka!"
  "En sano emäntä raukka!"

  "Sano, sano orja raukka!
  Annan kirjon karjastani,
  Paraan lehmän läävästäni."
  "En sano emäntä raukka!"

  "Sano, sano orja raukka!
  Annan ainoan orihin,
  Seitsemästä ruunastani."
  "En sano emäntä raukka!"

  "Sano, sano orja raukka!
  Syötän vuoen raatamatta,
  Vuoen toisen vaatehetta,
  Yhen vuoen voipaloilla,
  Toisen kuore'kukkoloilla,
  Kolmannen sianlihoilla."

  "Jo sanon emäntä raukka!
  Söit sä tissit tyttäresi,
  Jota kauan kasvattelit,
  Viikon vieressäis pitelit."

  Joukosen nainen.

  Neito istui sillan päässä,
  Lauloi sillan lautasilla:
  "Jouten synnyin, jouten kasvoin,
  Jouten aikani elelin;
  Joko mennen Joukoselle,
  Jouten Joukonen pitäisi,
  Työttä, vyöttä, kintahitta,
  Jouten Jouko syötteleisi,
  Jokiveellä juotteleisi,
  Korttehilla kostuttaisi,
  Sarasille saatteleisi,
  Heinäsille heitteleisi,
  Kiven suuren suojasehen,
  Kallioisen kainalohon."

  Päätyi Jouko kuulemassa,
  Seinän alla seisomassa,
  Kussa kuuli, siinä kosjoi,
  Kussa kosjoi, siinä kihloi,
  Kussa kihloi, siinä otti.

  Kolkkoi Kommin ikkunoa,
  Kosjoi Kommilta tytärtä,
  Kommin nuorinta tytärtä:
  "Anna Kommi tytärtäsi,
  Nuorta neittä naisekseni,
  Vastakasvuista varaksi."

  "Äsken annan tyttäreni
  Kojon pojan puolisoksi,
  Kun ammut tähen taivahalta,
  Pilkan pilvien lomasta,
  Yhen nuolen nostannalta,
  Yhen jalkasi sialta,
  Yksillä yrityksillä."

  Ampui tähen taivahalta,
  Pilkan pilvien lomasta.

  Kolkkoi Kommin ikkunoa,
  Kosjoi Kommilta tytärtä:
  "Anna Kommi tytärtäsi,
  Nuorta neittä naisekseni,
  Vastakasvuista varaksi."

  "Äsken annan tyttäreni
  Kojon pojan puolisoksi,
  Kun käyt neulojen neniä,
  Tallat rautatapparoita,
  Päivän neulojen neniä,
  Toisen tapparan teriä."

  Takoi rautaiset talukset,
  Kävi neulojen neniä,
  Talloi rautatapparoita.

  Kolkkoi Kommin ikkunoa,
  Kösjoi Kommilta tytärtä,
  Kommin nuorinta tytärtä:
  "Anna Kommi tytärtäsi,
  Nuorta neittä naisekseni,
  Vastakasvuista varaksi."

  "Äsken annan tyttäreni
  Kojon pojan puolisoksi,
  Kun sa uinet umpilammin,
  Saanet sieltä suuren hauin,
  Suuren hauin, kultasuomun,
  Tahi kaksi pienemmäistä,
  Tuonet Kommille kätehen,
  Anopille antehiksi."

  Siit' on uipi umpilammin,
  Saapi sieltä suuren hauin,
  Suuren hauin, kultasuomun.

  Kolkkoi Kommin ikkunoa,
  Kosjoi Kommilta tytärtä,
  Kommin nuorinta tytärtä:
  "Anna Kommi tytärtäsi!
  Jo olen raatant työt tuhannet,
  Saat toiset toimitellut;
  Jo olen uinut umpilammit,
  Saanut sieltä suuret hauit,
  Suuret hauit, kultasuomut,
  Käynyt neulojen neniä,
  Tallant rautatapparoita,
  Ampunt tähen taivahalta,
  Pilkan pilvien lomasta."

  Antoi Kommi tyttärensä,
  Tyttärensä, nuorimpansa
  Kojon pojan puolisoksi.

  Se korppi Kojosen poika
  Koppoi neien korjahansa,
  Murralti mutson rekehen,
  Viien alle villavaipan,
  Veti virkkua vitsalla,
  Helähytti helmispäällä,
  Ajoa kahattelevi.
  Ajoi soita, ajoi maita,
  Ajoi Wäinölän ahoja,
  Kalevalan kankahia.

  Äiän siitä neittä neuoi,
  Äiän orpoa opetti:
  "Kun tulet Kojon kotihin,
  Kojon etäälle korkialle,
  Laai villaiset hamehet,
  Yhen villan kylkyestä;
  Keitä otraiset oluet
  Yhen otrasen jyvästä."

  Niin tuli jälille koiran.
  Neiti korjasta kohosi,
  Alta viltin vyökkeleksen.
  "Mip' on juossut tästä poikki?"
  Koir' on juossut tästä poikki.

  Noin neiti sanoiksi virkki:
  "Voi minua kurja raukka!
  Parempi minun poloisen
  Koiran kulkijan jälillä,
  Lumme'korvasen ko'issa,
  Kun tämän Kojosen reissä,
  Viirunaaman viltin alla;
  Kaunihimmat koiran karvat
  Kojon pojan kutrisia."

  Se korppi Kojosen poika
  Murti suuta, väänti päätä,
  Murti mustoa haventa,
  Veti virkkua vitsalla,
  Helähytti helmispäällä;
  Ajoa kahattelevi
  Selvällä meren selällä,
  Ulapalla aukialla;
  Niin tuli hukan jälille.

  Neiti korjasta kohosi,
  Alta viltin vöykkeleksen.
  "Mip' on juossut tästä poikki?"
  Hukk' on juossut tästä poikki.

  Noin neiti sanoiksi virkki:
  "Voi minua kurja raukka!
  Parempi minun poloisen
  Hukan huiskajan jälillä,
  Alakärsän askelilla,
  Kun korpin Kojosen reissä,
  Viirunaaman viltin alla;
  Kaunihimmat hukan karvat
  Kojon pojan kutrisia."

  Se korppi Kojosen poika
  Murti suuta, väänti päätä,
  Murti mustoa haventa,
  Veti virkkua vitsalla,
  Helähytti helmispäällä;
  Ajoa kahattelevi

  Noilla Pohjan kankahilla,
  Lapin synkillä saloilla;
  Niin tuli karhun jälille.

  Neiti korjasta kohosi,
  Alta viltin vyökkeleksen.
  "Mip' on juossut tästä poikki?"
  Karhu on juossut tästä poikki.

  Noin neiti sanoiksi virkki:
  "Voi minua kurja raukka!
  Parempi minun poloisen
  Karhun kaahlajan jälillä,
  Kontion kovilla teillä,
  Kun korpin Kojosen reissä,
  Viirunaaman viltin alla;
  Kaunihimmat karhun karvat,
  Kojon pojan kutrisia."

  Se korppi Kojosen poika
  Murti suuta. väänti päätä,
  Murti mustoa haventa,
  Itse tuon sanoiksi virkki:
  "Viel' on matkoa vähäsen,
  Outa! saat Kojon kotihin,
  Kojon määlle korkealle;
  Viillät veitsettä lihoa,
  Koet verta kauhasetta."

  Kun tuli Kojon kotihin
  Kojon määlle korkialle,
  Otti miekan orren päästä,
  Saip' on naulalta sapelin,
  Kysyi mieltä miekaltansa,
  Sapeliltansa sanoja:
  "Syötkö liikoja lihoja,
  Juotko verta joutavata?"

  Miekka mietti syöäksensä,
  Sanoi juovansa sapeli.

  Veti siitä miekallansa,
  Kavahutti kalvallansa
  Neien neljäksi palaksi,
  Viieksi vipaleheksi;
  Pään mäkäsi mättähäksi,
  Silmät suolle karpaloiksi,
  Hiukset kuiviksi kuloiksi,
  Viilti korvat korpin syöä,
  Lihan linnuille rakensi,
  Rinnat leipoi leipäsiksi,
  Nänniset kalakukoiksi,
  Anopille antehiksi,
  Kommin eukon kostitsoiksi.

  Läksi luoksi anoppinsa.
  Päässä patsahan anoppi
  Sanomia tieusteli:
  "Mitä tiiät sanomia?"

  Virkki orja orren päästä,
  Paimo patsahan nenästä:

  "Elä kysy sanomia,
  Ouot oli unen näköni."

  Antoi vävy kostitsoita.
  Emo syö ja kiittelevi:
  "Jo olen jotai syönyt,
  Syönyt voita, syönyt kuuta,
  Syönyt lehmeä mahoa,
  Syönyt karjua sikoa,
  Ei tämän makehisia,
  Vävyn unen antehia,
  Lapseni lähettämiä."

  Virkki orja orren päästä,
  Paimo patsahan nenästä:
  "Oi on kukki jalkaseni,
  Ellös syökö kostitsoita!
  Jospa tietäisit vähäsen,
  Ymmärtäisit pikkaraisen,
  Tok' et noita söisikänä
  Uuen vävyn antehia,
  Lapsesi lähettämiä."

  "Sano, sano orja rukka,
  Mi on tässä kostitsoina?"
  "Jos sanon emäntä rukka,
  Tulet veellä viruttaatse,
  Muutut mullan muotoiseksi,
  Kaaut rauan karvaiseksi."

  "Muuttukoni jos monasti,
  Kaatukoni jos kahesti.
  Sano, sano orja rukka,
  Mi on tässä kostitsoina?
  Syötän vuoen raatamatta,
  Toisen työlle työntämättä."

  "Jo sanon emäntä rukka,
  Mi on siinä kostitsoina:
  Onpa naisen olkaluuta,
  Palakaisen pääpaloja,
  Söit sä tissit tyttäresi,
  Söit nännit oman sikiön,
  Jota kauan kasvattelit,
  Itse rinnalla imetit."

  Jo tuli veellä viruttaatse,
  Itki päivän, itki toisen,
  Itki kohta kolmannenki,
  Vieri viimen kuolemahan,
  Muuttui mullan muotoiseksi.
  Kaatui rauan karvaiseksi.

  Lunastettava neiti.

  Venäläinen  vainolainen,
  Karjalainen kiertolainen
  Soutelevi, joutelevi,
  Nientä niemen kiertelevi
  Ympäri Yläsen nientä,
  Kahen puolen Kangasnientä.
  Neitonen kujertelevi,
  Vyövaski valittelevi
  Venäläisen venehessä,
  Karjalaisen karpasossa.

  Iso rannalle laseksen
  Kujerrusta kuulemahan,
  Valitusta vaatimahan.

  "Hyvä iso, rakas iso,
  Lunasta minua täältä!"

  "Millä mä sinun lunastan,
  Kun onpi vähä varoa?"

  "Olipa sinulla ennen,
  Oli ennen aikoinani,
  Minun kasvinaikoinani,
  Kolme kontua hyveä,
  Pane yksi lunnahiksi,
  Henkeni hehättimeksi."

  "Enpä raahi raukkaseni,
  Enpä tyttö parkaseni,
  Panna kontua parasta;
  Ennen luovun neiostani
  Kun paraasta konnustani,
  Rahan paljon pantuani,
  Enemmän luvattuani."

  Venäläinen vainolainen,
  Karjalainen kiertolainen
  Soutelevi, joutelevi,
  Nientä niemen kiertelevi
  Ympäri Yläsen nientä,
  Kahen puolen Kangasnientä.
  Neitonen kujertelevi,
  Vyövaski valittelevi
  Venäläisen venehessä,
  Karjalaisen karpasossa.

  Emo rannalle laseksen
  Kujerrusta kuulemahan,
  Valitusta vaatimahan.

  "Hyvä emo, armas emo
  Lunasta minua täältä!"

  "Millä mä sinun lunastan,
  Kun onpi vähä varoa?"

  "Olipa sinulla ennen,
  Oli ennen aikoinani,
  Minun kasvinaikoinani,
  Kolme lehmeä hyveä;
  Pane yksi lunnahiksi,
  Henkeni hehättimeksi.

  "Enpä raahi raukkaseni,
  Enpä tyttö parkaseni,
  Panna lehmeä parasta;
  Ennen luovun neiostani
  Kun paraasta lehmästäni,
  Rahan paljon pantuani,
  Enemmän luvattuani."

  Venäläinen vainolainen,
  Karjalainen kiertolainen
  Soutelevi, joutelevi,
  Nientä niemen kiertelevi
  Ympäri Yläsen nientä,
  Kahen puolen Kangasnientä.
  Neitonen kujertelevi,
  Vyövaski valittelevi,
  Venäläisen venehessä,
  Karjalaisen karpasossa.

  Veikko rannalle laseksen
  Kujerrusta kuulemahan,
  Valitusta vaatimahan.

  "Hyvä veikko, kaunis veikko,
  Lunasta minua täältä!"

  "Millä mä sinun lunastan,
  Kun onpi vähä varoa?"

  "Olipa sinulla ennen,
  Oli ennen aikoinani,
  Minun kasvinpäivinäni,
  Kolme ruunoa hyveä;
  Pane yksi lunnnahiksi."

  "Enpä raahi raukkaseni,
  Enpä sisko parkaseni,
  Panna ruunoa parasta;
  Ennen luovun siskostani
  Kun paraasta ruunastani,
  Rahan paljon pantuani,
  Enemmän luvattuani."

  Venäläinen vainolainen,
  Karjalainen kiertolainen
  Soutelevi, joutelevi,
  Nientä niemen kiertelevi
  Ympäri Yläsen nientä,
  Kahen puolen Kangasnientä.
  Neitonen kujertelevi,
  Vyövaski valittelevi,
  Venäläisen venehessä,
  Karjalaisen karpasossa.

  Sisko rannalle laseksen
  Kujerrusta kuulemahan,
  Valitusta vaatimahan.

  "Hyvä sisko, kaunis sisko,
  Lunasta minua täältä!

  "Millä mä sinun lunastan,
  Kun onpi vähä varoa?"

  "Olipa sinulla ennen,
  Oli ennen aikoinani,
  Minun kasvinpäivinäni,
  Kolme lammasta hyveä;
  Pane yksi lunnahiksi."

  "Enpä raahi raukkaseni,
  Enpä sisko parkaseni,
  Panna lammasta parasta;
  Ennen luovun siskostani
  Kun paraasta lampahasta,
  Rahan paljon pantuani,
  Enemmän luvattuani."

  Venäläinen vainolainen,
  Karjalainen kiertolainen
  Soutelevi, joutelevi,
  Nientä niemen kiertelevi
  Ympäri Yläsen nientä,
  Kahen puolen Kangasnientä.
  Neitonen kujertelevi,
  Vyövaski valittelevi
  Venäläisen venehessä,
  Karjalaisen karpasossa.

  Sulho rannalle laseksen
  Kujerrusta kuulemahan,
  Valitusta vaatimahan.

  "Hyvä sulho, kaunis sulho,
  Lunasta minua täältä!"

  "Millä mä sinun lunastan,
  Kun onpi vähä varoa?"

  "Olipa sinulla ennen,
  Oli ennen aikoinani,
  Minun kasvinpäivinäni,
  Kolme laivoa hyveä;
  Pane yksi lunnahiksi."

  "Jopa raahin raukkaseni,
  Jopa neiti parkaseni,
  Panna laivani parahan;
  Ennen luovun laivastani
  Kun paraasta neiostani,
  Saan ma vielä laivan toisen,
  En saa toista morsianta."

  Sulho neitosen lunasti,
  Neiti koston toivottavi;
  Nyt mä koston toivottanen:
  "Luoja koston kostakohon,
  Isoni isoiset konnut
  Tuli tuiki polttakohon,
  Valkia hävittäköhön
  Elonaikana parassa.
  Maammoni matikkalehmät
  Rengillehen riutukohon,
  Kapallehen kaatukohon,
  Maitoaikana parassa.
  Veljeni isoiset ruunat
  Valjahinsa vaipukohon,
  Länkihin läkähtyköhön,
  Veentäaikana parassa.
  Siskoni sinervät uuhet
  Vuonihinsa vuotukohon,
  Kaotkoon karitsoihinsa,
  Villa-aikana parassa.
  Sulhon laivat matkatkohon,
  Tyynelläki, tuulellaki,
  Myötäselläi, vastasellai,
  Kun sulho minun lunasti."

  Lunastettava neiti  toisin.

  Neitonen, neitonen
  Itkee ja huokaa
  Verikoiran venehessä,
  Punaparran purtilossa.
  Katsoi taatto matkaa
  Pitkin meren rantaa.

  "Oi oi, oi oi, taattoseni,
  Lunasta minua poies!"
  "Millä sinun lunastan?"
  "Onhan sulia kolme koriata laivaa;
  Pane paras panttiin
  Minun pääni päästimeksi,
  Itseni lunastimeksi."

  "Eipä tyttö parka,
  Ei sinun lunastimeksi,
  Eikä pääsi päästimeksi;
  Paras kauppa-aika.
  Ennen luovun tyttärestä
  Ennenkun paraasta laivastani;
  Tyttären minä toisen saan,
  Vaan en saane laivaa."

  Neitonen, neitonen
  Itkee ja huokaa
  Verikoiran venehessä,
  Punaparran purtilossa.
  Katsoi maammo matkaa
  Pitkin meren rantaa.

  "Oi oi, oi oi, maammoseni,
  Lunasta minua poies!"
  "Millä sinun lunastan?"
  "Onhan sulia kolme koriata lehmää;
  Pane paras panttiin
  Minun pääni päästimeksi,
  Itseni lunastimeksi."

  "Eipä tyttö parka,
  Ei sinun lunastimeksi,
  Eikä pääsi päästimeksi;
  Paras lypsyaika.
  Ennen luovun tyttärestä
  Ennenkun paraasta lehmästäni;
  Tyttären minä toisen saan,
  Vaan en saane lehmää."

  Neitonen, neitonen
  Itkee ja huokaa
  Verikoiran venehessä,
  Punaparran purtilossa.
  Katsoi veikko matkaa
  Pitkin meren rantaa.

  "Oi oi, oi oi, veikkoseni,
  Lunasta minua poies!"
  "Millä sinun lunastan?"
  "Onhan sulla kolme koriata miekkaa;
  Pane paras panttiin
  Minun pääni päästimeksi,
  Siskosi lunastimeksi."

  "Eipä sisko raukka,
  Ei sinun lunastimeksi,
  Eikä pääsi päästimeksi;
  Paras sota-aika.
  Ennen luovun siskostani
  Kun parahasta miekastani;
  Sisaren minä toisen saan,
  Vaan en saane miekkaa."

  Neitonen, neitonen
  Itkee ja huokaa
  Verikoiran venehessä,
  Punaparran purtilossa.
  Katsoi sisko matkaa
  Pitkin meren rantaa.

  "Oi oi, oi oi, siskoseni,
  Lunasta minun poies!"
  "Millä sinun lunastan?"
  "Onhan sulia kolme koriata pirtaa,
  Pane paras panttiin
  Minun pääni päästimeksi,
  Siskosi lunastimeksi."

  "Eipä sisko parka,
  Ei sinun lunastimeksi,
  Eikä pääsi päästimeksi;
  Paras kuonta-aika.
  Ennen luovun siskostani
  Ennenkun paraasta pirrastani;
  Sisaren minä toisen saan,
  Vaan en saane pirtaa."

  Neitonen, neitonen
  Itkee ja huokaa
  Verikoiran venehessä,
  Punaparran purtilossa.
  Katsoi vävy matkaa
  Pitkin meren rantaa.

  "Oi oi, oi oi, vävyseni,
  Lunasta minun poies!"
  "Millä sinun lunastan?"
  "Onhan sulia kolme koriata jousta;
  Pane paras panttiin
  Minun pääni päästimeksi,
  Natosi lunastimeksi."

  "Eipä nato parka,
  Ei sinun lunastimeksi,
  Eikä pääsi päästimeksi;
  Paras metsäaika.
  Ennen luovun naostani
  Ennenkun paraasta jousestani;
  Natosen minä toisen saan,
  Vaan en saane jousta."

  Neitonen, neitonen
  Itkee ja huokaa
  Verikoiran venehessä,
  Punaparran purtilossa.
  Katsoi minnä matkaa
  Pitkin meren rantaa.

  "Oi oi, oi oi, minnäseni,
  Lunasta minua poies!"
  "Millä sinun lunastan?"
  "Onhan sulla kolme koriata maljaa;
  Pane paras panttiin
  Minun pääni päästimeksi,
  Natosi lunastimeksi."

  "Eipä nato parka,
  Ei sinun lunastimeksi,
  Eikä pääsi päästimeksi;
  Paras juonta-aika.
  Ennen luovun naostani
  Ennenkun paraasta maljastani;
  Natosen minä toisen saan,
  Vaan en saane maljaa."

  Neitonen, neitonen
  Itkee ja huokaa
  Verikoiran venehessä,
  Punaparran purtilossa.
  Katsoi sulho matkaa.

  "Oi oi, oi oi, sulhoseni,
  Lunasta minua poies!"
  "Millä sinun lunastan?"
  "Onhan sulia kolme koriata linnaa;
  Pane paras panttiin
  Minun pääni päästimeksi,
  Neitosi lunastimeksi."

  "Jopa neito parka,
  Panen parahan linnan
  Sinun pääsi päästimeksi,
  Neitoni lunastimeksi;
  Ennen luovun linnastani
  Kun paraasta neiostani;
  Linnan minä toisen saan
  Vaan en saane neittä."

  Pani parahan linnan,
  Lunasti neion poies.

  Neito koston toivotti:
  "Luoja koston tuokoon,
  Taaton laiva levetköön
  Paras kauppa-aika;
  Maammon mahot hävitköön
  Keski kesänaika;
  Veljen miekka katketkohon
  Paras sota-aika;
  Siskon pirta taittukohon
  Paras kuonta-aika;
  Vävyn jousi katketkohon
  Paras metsäaika;
  Minnän malja haletkohon
  Paras juonta-aika.
  Sulhon linna hyötyköhön
  Parassa nälkävuonna."

  Neiti lepetissä.

  Istui neiti lepetissä,
  Sekä istui, että itki,
  Sormiansa murtelevi,
  Katkovi kätösiänsä,
  Katsoi ylös taivahalle,
  Katsoi alas maarajoille;
  Taivahalla päivä paistoi,
  Vene matkoi maarajoilla.

  Taatto venehen sisässä.
  "Tules taatto ottamahan!"
  Taatto noin sanoiksi virkki:
  "Enkä ota, enkä taia;
  Maammosi tulee jäleltä;
  Maammon venot vetrehemmät,
  Maammon airot armahammat,
  Maammon soutimet somemmat."

  Istui neiti lepetissä,
  Sekä istui, että itki,
  Sormiansa murtelevi,
  Katkovi kätösiänsä,
  Katsoi ylös taivahalle,
  Katsoi alas maarajoille;
  Taivahalla päivä paistoi,
  Vene matkoi maarajoilla.

  Maammo tuon venon sisässä.
  "Tules maammo ottamahan!"
  Maammo noin sanoiksi virkki:
  "Enkä ota, enkä taia,
  Veljesi tulee jäleltä;
  Veljen venot vetrehemmät
  Veljen airot armahammat,
  Veljen soutimet somemmat."

  Istui neiti lepetissä,
  Sekä istui, että itki,
  Sormiansa murtelevi,
  Katkovi kätösiänsä,
  Katsoi ylös taivahalle,
  Katsoi alas maarajoille;
  Taivahalla päivä paistoi,
  Vene matkoi maarajoilla.

  "Se on veikkoni venonen;
  Tules veikko ottamahan!"
  Veikko noin sanoiksi virkki:
  "Enkä ota, enkä taia,
  Siskosi tulee jäleltä;
  Siskon venot vetrehemmät,
  Siskon airot armahammat,
  Siskon soutimet somemmat."

  Istui neiti lepetissä,
  Sekä istui, että itki,
  Sormiansa murtelevi,
  Katkovi kätösiänsä,
  Katsoi ylös taivahalle,
  Katsoi alas maarajoille;
  Taivahalla päivä paistoi,
  Veno matkoi maarajoilla.

  "Se on siskoni venonen;
  Tule sisko ottamahan!"
  Sisko noin sanoiksi virkki:
  "Enkä ota, enkä taia,
  Sulhosi jäleltä souti;
  Sulhon venot vetrehemmät,
  Sulhon airot armahammat,
  Sulhon soutimet somemmat."

  Istui neiti lepetissä,
  Sekä istui, että itki,
  Sormiansa murtelevi,
  Katkovi kätösiänsä,
  Katsoi ylös taivahalle,
  Katsoi alas maarajoille;
  Taivahalla päivä paistoi,
  Vene matkoi maarajoilla.

  "Se on sulhoni venonen;
  Tules sulho ottamahan!"
  Sulho noin sanoiksi virkki:
  "Jopa tulen, jotta taian,
  Sulhon venot vetrehimmät,
  Sulhon airot armahimmat,
  Sulhon istumet ihalat."
  Sulho otti venosohensa.

  Neiti noin sanoiksi virkki:
  "Nenä poies lähteköhön,
  Nenä taattoni venosta
  Paikaksi sulhon venosen;
  Laita poies lohetkohon,
  Laita maammoni venosta
  Paikaksi sulhon venosen;
  Kaaret poies katketkohon,
  Kaaret veikkoni venosta
  Paikaksi sulhon venosen;
  Pohja poies puotkohon,
  Pohja siskoni venosta
  Paikaksi sulhon venosen."

  Kolmet kosijat.

  Neito kasvoi kaunosasti,
  Ylen lystisti yleni;
  Kasvoi niemen kainalossa,
  Simasen salon sivussa,
  Lehon lemmen liepehellä;
  Viikon kasvoi, kauas kuului.
  Kaukoa tulit kosijat,
  Yhet tuolta Tuuterista,
  Toiset päätyi Päivölästä,
  Kolmannet Kemijoelta.

  Tuli Tuuterin kosija.
  Neito vasten vastaeli:
  "Enmä tästä ennen joua
  Kun kiven kuluksi jauhan,
  Pieksän petkelen periksi,
  Huhmaren sukuksi survon;
  Enkä lähe Tuuterihin
  Tuuteriss' on miehet tuhmat,
  Miehet tuhmat, naiset laiskat,
  Tyttäret typerämielet."

  Tuli Päivölän kosija.
  Neito vasten vastaeli:
  "Enmä tästä ennen joua
  Kun kiven kuluksi jauhan,
  Pieksän petkelen periksi,
  Huhmaren sukuksi survon;
  Enkä lähe Päivölähän:
  Päivöläss' on pitkät päivät,
  Päivät pitkät, yöt lyhyet,
  Iltaistumat ikävät."

  Tuli Kemijoin kosija.
  Neito vasten vastaeli:
  "Jo lähenki, jotta jouan,
  Lähen mie Kemijoelle
  Syömähän Kemin kaloja,
  Kemin lohta keittämähän;
  Hyv' onpi Kemissä olla,
  Kaunis Karjalan joella;
  Siell' on miehet mielelliset,
  Tyttäret hyväntapaiset;
  Eik' oo illoilla ikävä,
  Ei apia aamusilla."

  Kullervon sotaan lähtö.

  Kullervo Kalevan poika
  Tuop' on suoriksen sotahan,
  Suotta suoriksen sotahan,
  Tahallansa tappelohon,
  Vasten kieltoa isonsa,
  Emonsa sitäi enemmin.

  Kullervo Kalevan poika
  Sanan virkkoi, noin nimesi:
  "Ei sure suku minua,
  Eikä heimo hellittele,
  Jos ma kuolisin kujalle,
  Riutuisen kotirikoille,
  Iso ei pane pahaksi,
  Eikä äiti äyhkäele,
  Vett' ei vieri veikon silmä,
  Ei kastu sisaren kasvo;
  Vaan tuota suku surevi,
  Hellitteli heimoeni,
  Saavani minun sotahan,
  Lähteväni tappelohon,
  Sortuvan minun soassa,
  Vainoteillä vaipuvani."

  Kullervo Kalevan poika
  Läksi soitellen sotahan,
  Ilon lyöen muille maille.
  Sanovi sanan isälle:
  "Hyvästi hyvä isoni!
  Itketkö sinä minua,
  Koskas kuulet kuolleheni,
  Kansasta kaonneheni,
  Sortuneheni suvusta?"

  Noin isä sanoiksi virkki:
  "En minä sinua itke,
  Jospa kuulen kuolleheksi
  Poika toinen tehtänehe,
  Poika paljoa parempi
  Äieä älykkähämpi."

  Kullervo Kalevan poika
  Läksi soitellen sotahan,
  Ilon lyö en muille maille;
  Noin se virkki veikollensa:
  "Jää hyvästi veikkoseni!
  Itketkö sinä minua,
  Koskas kuulet kuolleheni,
  Kansasta kaonneheni,
  Sortuneheni suvusta?"

  Noin veikko sanoiksi virkki:
  "En itke minä sinua,
  Jospa kuulen kuolleheksi:
  Veli toinen saatanehe,
  Veli paljoa parempi,
  Taalaria taitavampi."

  Kullervo Kalevan poika
  Läksi soitellen sotahan,
  Ilon lyöen muille maille;
  Noin se siskolle sanovi:
  "Hyvästi sisarueni!
  Itketkö sinä minua,
  Koskas kuulet kuolleheni,
  Kansasta kaonneheni,
  Sortuneheni suvusta?"

  Noin sisar sanoiksi vinkki:
  "En itke minä sinua,
  Jospa kuulen kuolleheksi:
  Veli toinen saatanehe,
  Veli paljoa parempi,
  Korttelia korkiampi."

  Kullervo Kalevan poika
  Läksi soitellen sotahan,
  Ilon lyöen muille maille;
  Noin se virkki naisellensa:
  "Jää hyvästi naiskuluni!
  Itketkö minua nainen,
  Kun mun kuulet kuolleheni,
  Meren jäälle jääneheni,
  Rimpihin repistyneeni,
  Kellistynehen keolle?"

  Noin nainen sanoiksi virkki:
  "En itke minä sinua;
  Suottapa lähet sotahan,
  Tahallasi tappelohon;
  Kun sun kuulen kuolleheksi,
  Väestä vähenneheksi,
  Istume ilokivelle,
  Laulupaelle langetame,
  Viskon virsuni likahan,
  Panen uuet ummiskengät,
  Panen kaulan kaunihiksi,
  Rinnan riskiksi rakennan,
  Menen neitosten tupahan,
  Morsianten mynstärihin,
  Tuossa lyön hurinkuria,
  Heitän heian teiakkoa,
  Saan siitä paremman miehen,
  Urohon älykkähämmän."

  Kullervo Kalevan poika
  Läksi soitellen sotahan,
  Ilon lyöen muille maille.
  Sanovi sanan emolle:
  "Äitiseni, armaiseni,
  Minun kaunis kantajani,
  Armas maion antajani,
  Ihana imettäjäni!
  Itketkö sinä minua,
  Koskas kuulet kuolleheksi.
  Kansasta kaonneheksi,
  Sortuneheksi suvusta?"

  Noin emo sanoiksi virkki:
  "Etkö tunnen äitin ääntä,
  Äitin ääntä, äitin syäntä?
  Itkenpä minä sinua,
  Kun sun kuulen kuolleheksi,
  Väestä vähenneheksi,
  Sortuneheksi suvusta:
  Itken saavit, itken saunat,
  Itken salvoimet saloa,
  Kujat itken kuurullani,
  Läävät länkämäisilläni,
  Itken lumet iljeneksi,
  Iljenet suliksi maiksi,
  Sulat maat vihottaviksi."

  Kullervo Kalevan poika
  Läksi suorien sotahan,
  Pisti pillit pussihinsa,
  Soitti suolla mennessänsä,
  Kullervoitsi kankahalla,
  Patakoitteli palolla.

  Saatihin sana jälestä:
  "Taattosi kotona kuoli."

  Kullervo Kalevan poika
  Sanan virkkoi, noin nimesi
  "Josp' on kuoli taattoseni,
  Jouti kuolla taattoseni,
  Söi mun syötetyt sikani
  Joi mun juomatynnyrini."

  Kullervo Kalevan poika
  Läksi suorien sotahan,
  Pisti pillit pussihinsa,
  Soitti suolla mennessänsä,
  Kullervoitsi kankahalla,
  Patakoitteli palolla.

  Saatihin sana jälestä:
  "Veikkosi kotona kuoli."

  Kullervo Kalevan poika
  Sanan virkkoi, noin nimesi:
  "Josp' on kuoli veikkoseni,
  Jouti kuolla veikkoseni,
  Vei mun viertohalmeheni,
  Katkoi kaskikassarani."

  Kullervo Kalevan poika
  Läksi suorien sotahan,
  Pisti pillit pussihinsa,
  Soitti suolla mennessänsä,
  Kullervoitsi kankahalla,
  Patakoitteli palolla.

  Saatihin sana jälestä:
  "Siskosi kotona kuoli."

  Kullervo Kalevan poika
  Sanan virkkoi, noin nimesi:
  "Josp' on kuoli siskoseni,
  Jouti kuolla siskoseni,
  Puotti puurokattilani,
  Kaotti kakkaraveroni."

  Kullervo Kalevan poika
  Läksi suorien sotahan,
  Pisti pillit pussihinsa,
  Soitti suolla mennessänsä,

  Kullervoitsi kankahalla,
  Patakoitteli palolla.

  Saatihin sana jälestä:
  "Naisesi kotona kuoli."

  Kullervo Kalevan poika
  Sanan virkkoi, noin nimesi:
  "Josp' on kuoli nainen multa,
  Jouti kuolla nainen multa,
  Vei mun verkavaatteheni,
  Silkkisukkani menetti."

  Kullervo Kalevan poika
  Läksi suorien sotahan,
  Pisti pillit pussihinsa,
  Soitti suolla mennessänsä,
  Kullervoitsi kankahalla,
  Patakoitteli palolla.

  Saatihin sana jälestä:
  "Maammosi kotona kuoli."

  Kullervo Kalevan poika
  Sanan virkkoi, noin nimesi:
  "Josp' on kuoli maammoseni,
  Jouti kuolla maammoseni,
  Suremastansa minua,
  Iän päivät itkemästä;
  Kuollut maahan pantakohon,
  Kalmahan katettakohon,
  Sia on maassa kuollehella,
  Kalmassa katonehella."

  Neien hanhi.

  Läksin tietä telkkimähän,
  Marras maata malkkimahan,
  Kolme koiroa jälessä:
  Yksi Liukki, toinen Läykki,
  Kolmansi Puritsa koira.
  Telkin teitä, malkin maita,
  Astelin ahoja myöten,
  Hopiaisia saloja,
  Kultaisia kuusikoita,
  Tuli oja vastahani,
  Ojasella mättähäinen,
  Mättähäisellä kotanen,
  Ohjakset koan ovella,
  Länget läävän räystähällä;
  Kolkkasin koan ovea,
  Rämäytin räystäspuuta,
  Impi itkien pihalle.

  "Mitä' itket impi raukka?"
  "Tuota itken impi raukka,
  Koirasi minun purevi,
  Harvahammas haukkoavi."

  "Tule minun turvihini,
  Astu alle varjoihini;
  Ei sinua koira pure
  Syytis! pois! häpeä koira!"

  "Mitä itket nuori neiti?"
  "Tuota itken nuori neiti,
  Viety on vieno veioseni
  Sotilaisen pääsotihin,
  Linnalaisen tappeloihin,
  Viety Vienahan sotahan,
  Meren taaksi tappelohon;
  Ei tule kotihin sieltä,
  Ei tule sinä ikänä:
  Ennen tulisi Tuonelasta,
  Manalasta matkoaisi."

  "Elä itke nuori neiti,
  Jo tulevi veiosesi,
  Jo tulevi Tuonelasta,
  Manalasta matkoavi,
  Alta linnan airot välkkyi,
  Päältä linnan pää näkyvi."

  "Mitä minulle veio tuopi,
  Kuta tuopi kostintsoiksi?"'

  "Tuopi rinnan ristilöitä
  Tuopi korvan koltuskoita,
  Tuopi sormen sormuksia,
  Tuopi käen kintahia,
  Tuopi kannan kaplukoita,
  Jalan alla jarskajia."

  "Mitäpä minä veiolleni?
  Ei mitään minusta liene;
  Tekisinkö piikkopaian,
  Eli paian kostopaian?
  Ei oo hyvä piikkopaita,
  Eikä paita kostopaita;
  Sepä hierovi hipiitä,
  Kaivelevi kainaloita,
  Kutkuttaa kuvetlihoja.
  Laitan paian palttinaisen,
  Elikk' aito aivinaisen;
  Hyv' on paita palttinainen,
  Hyvä aito aivinaipen;
  Se ei hierele hipiitä,
  Eikä kaiva kainaloita,
  Kutkuta kuvetlihoja;
  Laain puksute kapuset,
  Iholiivin liessingistä,
  Hihattoman, helmattoman,
  Kaha kaulusta vajohon."

  Jo tuli kotihin veio;
  Toipa hanhen kostintsoiksi,
  Kultoa kuvun nenässä,
  Kaikki varpahat vas'esta;
  Toipa uuet ummiskengät,
  Saksan saappahat sataiset,
  Kannat alla karskajavi,
  Jalan alla jarskajavi;
  Toipa rinnan ristilöitä,
  Toipa korvan koltuskoita,
  Toipa sormen sormuksia,
  Toipa käen kintahia.
  Minä ristit rintahani,
  Koltuskaiset korvihini,
  Sormuksiset sormihini,
  Käteheni kintahaiset.

  "Minne minä kenkyeni,
  Kunne saappahat sataiset?"

  "Panen kengät jalkahani,
  Siltapalkit katkennevi,
  Katketkohon jos kahesti,
  Niinkö oisi hoikat hongat,
  Sekä pehmiät petäjät,
  Ettei kestä kengän käyä,
  Kengän kannan karskutella."
  Panin kengät jalkahani."

  "Kunne panen hanhueni,
  Liitän lempilintuseni?
  Panisin läävän räystähälle;
  Läävän lemu lengannehe."

  "Kunne panen hanhoseni,
  Liitän lempilintuseni?
  Panisin saunan räystähälle;
  Saunan savu juuttanehe."

  "Kunne panen hanhoseni,
  Liitän lempilintuseni?
  Panisin riihen räystähälle;
  Ulkokylmä kylmännehe."

  "Kunne panen hanhoseni,
  Liitän lempilintuseni?
  Panisin pirtin räystähälle;
  Lämminkö läkähtänehe."

  "Kunne panen hanhoseni,
  Liitän lempilintuseni?
  Panisin aitan orren päähän;
  Orteni alentanehe."

  "Kunne panen hanhoseni,
  Liitän lempilintuseni?
  Panisin otrapurnohoni;
  Otrani oastanehe."

  "Kunne panen hanhoseni,
  Liitän lempilintuseni;
  Panisin kakrapurnohoni;
  Kakrani kakistanehe."

  "Kunne panen hanhoseni,
  Liitän lempilintuseni?
  Panisin ruispurnohoni;
  Rukihini rutjannehe."

  "Kunne panen hanhoseni,
  Liitän lempilintuseni?
  Panisin villavakkahani;
  Villani vanuttanehe."

  "Kunne panen hanhoseni,
  Liitän lempilintuseni?
  Panisin värttinän nenähän;
  Värttinäni väännellehe."

  "Kunne panen hanhoseni.
  Liitän lempilintuseni?
  Panisin hivustukkahani;
  Tukkani tuhertanehe."

  "Kunne panen hanhoseni,
  Liitän lempilintuseni?
  Panisin aian seipähäsen;
  Kylän koira haukkunehe."

  "Kunne panen hanhoseni,
  Liitän lempilintuseni?
  Panisin vesikivelle;
  Meren kokko koproaisi."

  "Kunne panin hanhoseni,
  Liitin lempilintuseni?
  Tuonne panin hanhoseni,
  Liitin lempilintuseni,
  Panin läävän räystähälle.
  Panin kukon kuulemahan,
  Mustan koiran muistamahan;
  Eipä kukko kuule'kana,
  Musta koira muista'kana.
  Jo päivänä muutamana,
  Huomenna monikkahana,
  Kävin itse katsomahan,
  Jo oli mennyt hanhoseni,
  Mennyt mielilintuseni."

  Läksin tuota etsimähän,
  Kaonnutta katsomahan.
  Vastahan halonvetäjä.

  "Oi veikko halonvetäjä!
  Oletko nähnyt hanhoistani,
  Nähnyt mielilintustani?
  Kunne on mennyt hanhoseni,
  Minne mielilintuseni?"

  "Mi on merkki hanhossasi,
  Merkki mielilinnussasi?"

  "Se on merkki hanhossani,
  Merkki mielilnnussani:
  Kupu kullin kirjotettu,
  Varpahat vasen valettu."

  "En ole nähnyt hanhoistasi,
  Nähnyt mielilintuasi."

  Kuuluipa kumu kujalta,
  Jymy tarhalta jytäsi;
  Käy kasakka katsomahan,
  Mitä se kumu kutisi,
  Mitä se jymy jytisi:
  Orihitko oteltanehe,
  Suuren tallin lattialla,
  Vai härät kisattanehe,
  Uuen läävän lattialla?

  Ei oriit tapella'kana
  Suuren tallin lattialla,
  Eikä härkäset kisata
  Uuen läävän lattialla:
  Kati kangasta kutovi,
  Impi pirtoa piteli,
  Äärellä punaisen pilven,
  Taivon kaaren kannikalla.
  Siell' on hanhut käämimässä,
  Ka'in kankahan kuetta;
  Niin sen suihki sukkulainen,
  Niin sen kääntyi kääjin vaajin,
  Niin sen pirta pirkueli,
  Kun on kuusessa orava,
  Petäjässä pieni kynsi,
  Kärppänen kiven kolossa.

  Kestin lahja.

  Annikkainen neito nuori
  Istui Turun sillan päässä,
  Kaitsi kaupungin kanoja,
  Neuoi Turun neitosia.

  Nousi pilvi luotehelta,
  Toinen lännestä läheni.
  Joka nousi luotehelta,
  Se tulepi neitihaaksi;
  Joka lännestä läheni,
  Se tulepi kestihaaksi.

  Enmä kiitä kestihahta:
  Jo mun kerran kesti petti,
  Houkutteli huoran poika,
  Söi mun syötetyt sikani,
  Joi mun joulutynnyrini,
  Jätti pienen pellapaian.
  Minun pieni pellapaita
  Tahtoi verkaista hametta;
  Minun verkainen hameeni
  Tahtoi vyötä kullatuista;
  Minun vyöni kullatuinen
  Tahtoi raskaita rahoja;
  Minun raskahat rahani
  Tahtoi nuorta kauppamiestä;
  Minun nuori kauppamiehen
  Tahtoi mennä muille maille,
  Muille maille vierahille;
  Kantoi hahtehen kalunsa.
  Tuli tuuli tuolta maalta,
  Puhui purjehen siahan.
  Itse istui laskemahan,
  Sanoi kerran mennessänsä:

  Kiesuksen jätän siahan,
  Hyvän Maarian majahan;
  Hyv' on toiste tullakseni,
  Parempi palatakseni,
  Ennen tehyille teloille,
  Alotuille anturoille.

  "Kenenkä telat tekemät,
  Kenen anturat alomat?"

  "Kiesuksen telat tekemät,
  Maarian anturat alomat."

  Toisella tavalla laulettiin Keston lahjassa:

  Puhui purjehen siahan,
  Kantoi hahteen kalansa.
  Hikois hirvi juostessansa,
  Joi hirvi janottuansa,
  Heränteestä lähtehestä;
  Sihen kuolansa valutti,
  Sihen karvansa karisti,
  Sihen heitti haivenensa;
  Sihen kasvoi tuomo kaunis,
  Karkasi kataja kaunis,
  Tuomohon hyvä hetelmä,
  Katajahan kaunis marja.
  Joka siitä oksan otti.
  Se otti ikäisen onnen;
  Joka siitä lehen leikkas,
  Se leikkas ikäisen lemmen.

  "Kiesuksen jätän siaani,"

  Ne välisanat, jotka näin olemma itse virrestä erottaneet, nähtävästi
  eivät sihen kuulu'kaan.

  Vähätoivottu sulho.

  Istui neiti niemen päässä,
  Vyötä kullaista kutovi,
  Hopiaista huolittavi,
  Kuuli sirkan sirkottavan,
  Linnun laulavan lehossa.

  "Mitä sirkka sirkottelet,
  Kuta laulat pieni lintu?"

  "Sitä sirkka sirkottelen,
  Sitä laulan pieni lintu:
  Kuului huuhunta kylältä."

  "Kenpä se kylällä huuhui
  Toivoisinko taatokseni?
  Kun tulisi taattoseni,
  Kullasta tuvan kutoisin,
  Kultaiseinät seisottaisin,
  Kultalattiat latoisin,
  Kultapatsahat panisin.
  Ottaisin ison orosen,
  Kultaisilla suitsosilla,
  Päitsillä hopeisilla,
  Veisin tuon ison orosen,
  Tallihin tasalakehen,
  Paksumpahan partahasen,
  Suurimpahan renkahasen,
  Silkkikattehen sitoisin,
  Verkaloimen laitteleisin,
  Kaurat kantaisin etehen,
  Leivänkannan kanteleisin,
  Simaleivän syötäväksi,
  Olutputsin juotavaksi;
  Laatisin kylyn utuisen,
  Hienoisilla halkosilla,
  Pienillä pilostehilla,
  Suuren korvon vettä saisin,
  Heraisesta hettehestä,
  Sulkkuvastan hauteleisin.
  Kylves taatto kylläseksi,
  Valelete valkiaksi!"

  Istui neiti niemen päässä,
  Vyötä kullaista kutovi,
  Hopiaista huolittavi,
  Kuuli sirkan sirkottavan,
  Linnun laulavan lehossa.

  "Mitä sirkka sirkottelet,
  Kuta laulat pieni lintu?"

  "Sitä sirkka sirkottelen,
  Sitä laulan pieni lintu:
  Kuului huuhunta kylältä."

  "Kenpä se kylällä huuhui
  Toivoisinko veikokseni,
  Kun tulisi veikkoseni,
  Vaskesta tuvan tekisin,
  Vaskiseinät seisottaisin,
  Vaskilattiat latoisin,
  Vaskipatsahat panisin.
  Ottaisin veikon orosen,
  Sulkkuisilla suitsosilla,
  Vaskisilla päitsösillä,
  Veisin veikkoni orosen,
  Tallihin tasalakehen,
  Paksumpahan partahasen,
  Suurimpahan renkahasen,
  Silkkikattehen sitoisin,
  Verkaloimen laitteleisin,
  Kaurat kantaisin etehen,
  Leivänkannan lennättäisin,
  Simaleivän syötäväksi,
  Olutputsin juotavaksi;
  Laatisin kylyn utuisen,
  Hienoisilla halkosilla,
  Pienillä pilostehilla,
  Suuren korvon vettä saisin,
  Heraisesta hettehestä,
  Sulkkuvastan hauteleisin.
  Kylves veikko kylläseksi
  Valelete valkiaksi!"

  Istui neiti niemen päässä,
  Vyötä kullaista kutovi,
  Hopiaista huolittavi,
  Kuuli sirkan sirkottavan,
  Linnun laulavan lehossa.

  "Mitä sirkka sirkottelet,
  Kuta laulat pieni lintu?"

  "Sitä sirkka sirkottelen,
  Sitä laulan pieni lintu
  Kuului huuhunta kylältä."

  "Kenpä se kylällä huuhui?
  Toivoisinpa sulhokseni,
  Tuvan vaivoista vatoisin,
  Lahoseinät seisottaisin,
  Olkilattiat latoisin,
  Pajupatsahat panisin;
  Ottaisin sulhon orosen,
  Nahkaisilla suitsosilla,
  Vitsaisilla päitsösillä,
  Sillan korvahan sitoisin,
  Selkähän likaisen loimen,
  Rokosinan katteheksi,
  Lian saven syötäväksi,
  Tervaputsin juotavaksi;
  Tervaskylyn lämmittäisin
  Tervaisilla halkosilla,
  Pienen korvon vettä toisin,
  Likavastan hauteleisin:
  Kylves sulho kylläseksi,
  Valelete valkiaksi!
  Itse poies ennättäisin,
  Uksen umpehen jälessä,
  Toissa päänä katsomahan,
  Koivuinen korento käässä."

  Katri neito.

  Katri kaunis, neito nuori,
  Nousi aivan aikasehen,
  Teki viisi villavyötä,
  Kaheksan kapalovyötä,
  Ennen päivän nousemista,
  Auringon ylenemistä.
  Meni kuuta katsomahan,
  Ilmoa ihoamahan,
  Kuuli Kuuttaren kutovan
  Päivättären ketreävän;
  Sitte luoksi luottelihen,
  Likelle lähentelihen,
  Kävi kuun keheä myöten,
  Päivän päärmettä vaelsi:
  "Anna Kuutar kultiasi,
  Päivätär hopehiasi!"

  Antoi Kuutar kultiansa,
  Päivätär hopehiansa,
  Katsoi kullat kulmillensa,
  Päällensä hyvät hopiat,
  Kultana kumottamahan,
  Hopiana hohtamahan.
  Läksi suolle sotkuillensa,
  Lätäkölle lätkyillensä;
  Oli suo olutta täynnä,
  Lätäkkö läpensä mettä.
  Joip' on kannun, joip' on kaksi,
  Kohta kolmannen sipasi,
  Nukkui nurmelle hyvälle,
  Kaatui maalle kaltisalle.
  Risukosta rietta katsoi,
  Konnan poika koivikosta,
  Otti kullat kulmiltansa,
  Päähänsä hyvät hopiat;
  Katri itkien kotihin,
  Kallotellen kartanolle.
  Emo aitan portahalta:
  "Elä itke piikaseni,
  Ota aittojen avaimet,
  Aukase isosi arkku,
  Lukko luinen luikahuta,
  Pane paita palttinainen,
  Veä verkainen hamehut,
  Vyöhyt kullan kirjaeltu!
  Siitä kasvat kaunihiksi,
  Ylenet ylen ehoksi,
  Asut kukkana kujoilla,
  Marjana isosi mailla."

  Saaren neito.

  Tuo soria Saaren neito,
  Saaren neito, Saaren kukka,
  Läksi piennä paimenehen,
  Lassa lammasten ajohon,
  Ison polven korkunaissa,
  Emon värttinän pituissa.
  Pani kullat kulmillensa,
  Sinilangat silmiltensä,
  Päähänsä hopialangat,
  Vaskilangat varrellensa,
  Istui maahan mättähälle,
  Vaipui varvikkosalolle.

  Varas katsoi varvikosta,
  Mies vihainen virviköstä;
  Tuli varas varvikosta,
  Mies vihainen virviköstä.
  Otti kullat kulmiltansa,
  Sinilangat silmiltänsä,
  Päästänsä hopialangat,
  Vaskilangat varreltansa.

  Neiti parka itkemähän,
  Vaivainen valittamahan,
  Meni itkien kotihin,
  Kallotellen kartanolle.
  Iso katsoi ikkunasta,
  Emo aitan rappusilta:
  "Mitä itket piikueni,
  Nuori neitonen nurajat?"

  "Sitä itken maammoseni,
  Sitä taattoni nurajan,
  Tuli varas varvikosta,
  Mies vihainen virviköstä,
  Otti kullat kulmiltani,
  Sinilangat silmiltäni,
  Päästäni hopialangat,
  Vaskilangat varreltani."

  "Elä itke piikueni!
  Mene aittahan mäellä,
  Siell' on kirstu kirstun päällä,
  Arkku arkulle yletty,
  Aukase parahin arkku,
  Kimmahuta kirjakansi,
  Ota kuusi kulta vyötä,
  Seitsemän sinihamoista,
  Sio silkit silmillesi,
  Katso kullat kulmillesi,
  Pane päällesi parasta,
  Kaunehinta kaulallesi,
  Ripeintä rinnoillesi,
  Valkeinta varrellesi;
  Tulet aitasta tupahan,
  Sukukuntasi suloksi,
  Heimokunnan hempiäksi,
  Menet kirkkohon kukaksi;
  Nuo sulhot sua kysyvät:
  "Kenen kukka, kenen neito,
  Kenen morsian mokoma?"

  "Saaren kukka, Saaren neito,
  Saaren morsian mokoma."

  "Voi, jos mie mokoman saisin,
  Mie tuota hyvin pitäisin,
  Sylissäni syötteleisin,
  Käsissäni käytteleisin!
  Voi, jos mie mokoman saisin,
  Kun se kävi, kanta välkkyi,
  Kun se seisoi, seinät paistoi,
  Kun se istui, maa ilotsi!"

  Meren kylpijä.

  Anni tyttö, aino neiti
  Läksi rannalle pesohon,
  Kävi merehen kylpemähän,
  Jo oli meri kylvettynä;
  Meni toiselle merelle,
  Seki oli vielä kylvettynä;
  Meni kohta kolmannelle,
  Siit' oli puoli kylvettynä,
  Toinen puoli kylpemättä.

  Anni tyttö, aino neiti
  Puki päältä vaattehensa,
  Heitti paitansa pajuille,
  Hamehensa haarukalle,
  Sukkansa sulille maille,
  Kenkänsä vesikivelle,
  Vyönsä vyöteli vesoille,
  Pintelinsä pientarelle,
  Helmet hiekkarantaselle,
  Sormikkaat somerikolle.

  Tuli hauki hangotellen,
  Lohen poika longotellen,
  Se otti pajuilta paian,
  Haarukkaiselta hamosen,
  Sukkaset sulilta mailta,
  Kenkäset vesikiveltä,
  Otti vyöhyen vesoilta,
  Pintelisen pientarelta
  Helmet hiekka-rantaselta,
  Sormikkaat somerikolta.

  Anni itkien kotihin,
  Kaikotellen kartanolle.
  Päätyi emo kuulemahan.
  "Elä itke piikaseni!
  Ota aittani avaimet,
  Mene aittahan mäelle,
  Siell' on kirstu kirstun päällä,
  Arkku arkulle yletty,
  Pue päällesi parasta,
  Valkeinta varrellesi,
  Paita saksan palttinainen,
  Hame verkainen vetäse,
  Sukat sulkkuiset koriat,
  Kautokengät kaunokaiset,
  Vyöhyt kullan kirjoteltu,
  Punalanka pintelinen,
  Helevimmät helme'nauhat,
  Soreimmat sormikkaiset;
  Kulet kukkana kujilla,
  Vaapukkaisena vaellat,
  Ehompana entistäsi,
  Parempana muinaistasi!"

  Helka paimenessa.

  Kalevalan kaunis neiti,
  Helka neiti hempiätär,
  Läksi piennä paimenehen,
  Lassa karjan kaitsentahan;
  Ajoi lehmänsä leholle,
  Vasikkansa varvikolle;
  Toi surma susia paljo,
  Lempo karhuja lähetti,
  Söivät lehmänsä leholta,
  Vasikkaiset varvikolta.

  Kalevalan kaunis neiti,
  Helka neiti hempiätär,
  Läksi itkien kotihin,
  Kallotellen kartanolle;
  Iso kysyi ikkunasta,
  Emo aittansa rapuilta:
  "Mitä itket piikaseni,
  Nuorempaiseni nurajat?"

  "Sitä itken äitiseni
  Olin lehmien ajossa,
  Ajoin lehmäni leholle,
  Vasikkani varvikolle;
  Toi surma susia paljo,
  Lempo karhuja kuletti,
  Söivät lehmän leholta,
  Vasikkani varvikolta."

  Tuon emo sanoiksi virkki:
  "Elä itke piikaseni,
  Jos surma susia työnti,
  Lempo karhuja kuletti,
  Söivät lehmäsi leholta,
  Vasikkasi varvikolta!
  Äsken itke piikaseni,
  Kun tulevi toisen kerran
  Suet suurille pihoille,
  Karhut näille kartanoille,
  Syövät suuren sukuni,
  Ottavat oman vereni,
  Suet sulhoina tulevat,
  Karhut kihlan kantajoina."

  Meren kosijat.

  Neitonen turulla istui,
  Turun kosken korvasella,
  Kirjavaisella kivellä,
  Kaunihilla kalliolla.
  Kesän istui, toisen itki,
  Vuotti miestä mielehistä,
  Sulhoa sulosanaista,
  Miestä mielen myötähistä.

  Rautamies merestä nousi,
  Rauta suuna, rauta päänä,
  Rauta kukkaro käessä,
  Rauta kihlat kukkarossa.
  "Tules mulle neiti raukka
  Rautamiehen puolisoksi!"

  "Enp' on tule, enkä huoli,
  Ei oo suotu, eikä luotu,
  Eikä koissa kasvatettu,
  Rautamiehen puolisoksi."
  Sep' on mies meni merehen.

  Neitonen turulla istui,
  Turun kosken korvasella,
  Kirjavaisella kivellä,
  Kaunihilla kalliolla.
  Kesän istui, toisen itki,
  Vuotti miestä mielehistä,
  Sulhoa sulosanaista,
  Miestä mielen myötähistä.

  Tinamies merestä nousi,
  Tina suuna, tina päänä,
  Tina kukkaro käessä,
  Tina kihlat kukkarossa.
  "Tules mulle neiti raukka
  Tinamiehen puolisoksi!"

  "Enp' on tule, enkä huoli,
  Ei oo suotu, eikä luotu,
  Eikä koissa kasvateltu,
  Tinamiehen puolisoksi."
  Sep' on mies meni merehen,

  Neitonen turulla istui,
  Turun kosken korvasella,
  Kirjavaisella kivellä,
  Kaunihilla kalliolla.
  Kesän istui, toisen itki,
  Vuotti miestä mielehistä,
  Sulhoa sulosanaista,
  Miestä mielen myötähistä.

  Vaskimies merestä nousi,
  Vaski suuna, vaski päänä,
  Vaski kukkaro käessä,
  Vaski kihlat kukkarossa.
  "Tules mulle neiti raukka
  Vaskimiehen puolisoksi!"

  "Enp' on tule, enkä huoli,
  Ei oo suotu, eikä luotu,
  Eikä koissa kasvateltu
  Vaskimiehen puolisoksi."
  Sep' on mies meni merehen.

  Neitonen turulla istui,
  Turun kosken korvasella,
  Kirjavaisella kivellä,
  Kaunihilla kalliolla.
  Kesän istui, toisen itki,
  Vuotti miestä mielehistä,
  Sulhoa sulosanaista,
  Miestä mielen myötähistä.

  Kultamies merestä nousi,
  Kulta suuna, kulta päänä,
  Kulta kukkaro käessä,
  Kulta kihlat kukkarossa.
  "Tules mulle neiti raukka
  Kultamiehen puolisoksi!"

  "Enp' on tule, enkä huoli,
  Ei oo suotu, eikä luotu,
  Eikä koissa kasvateltu
  Kultamiehen puolisoksi!"
  Sep' on mies meni merehen.

  Neitonen turulla istui,
  Turun kosken korvasella,
  Kirjavaisella kivellä,
  Kaunihilla kalliolla.
  Kesän istui, toisen itki,
  Vuotti miestä mielehistä,
  Sulhoa sulosanaista,
  Miestä mielen myötähistä.

  Leipämies merestä nousi,
  Leipä suuna, leipä päänä,
  Leipä kukkaro käessä,
  Leipä kihlat kukkarossa.
  "Tules mulle neiti raukka
  Leipämiehen puolisoksi!"

  "Tulenpa minä sinulle,
  Sek' on suotu, jotta luotu,
  Jotta koissa kasvateltu,
  Leipämiehen puolisoksi."

  Aholla itkijä.

  Immikkö aholla itki,
  Heinätiellä hellehteli,
  Kirjavaisella kivellä,
  Paistavalla paaterella.

  Kyselimmä, lauselimma:
  "Mitä itket impi rukka,
  Impi rukka, neito nuori,
  Ken sua pahoin pitävi,
  Taattoko pahoin pitävi?"
  "Taattoni hyvin pitävi."

  Immikkö aholla itki,
  Heinätiellä hellehteli,
  Kirjavaisella kivellä,
  Paistavalla paaterella.

  Kyselimmä, lauselimma:
  "Mitä itket impi rukka,
  Impi rukka, neito nuori,
  Ken sua pahoin pitävi,
  Maammoko pahoin pitävi?"
  "Maammoni hyvin pitävi."

  Immikkö aholla itki,
  Heinätiellä hellehteli,
  Kirjavaisella kivellä,
  Paistavalla paaterella.

  Kyselimmä, lauselimma:
  "Mitä itket impi rukka,
  Impi rukka, neito nuori,
  Ken sua pahoin pitävi,
  Velikö pahoin pitävi?"
  "Veljeni hyvin pitävi."

  Immikkö aholla itki,
  Heinätiellä hellehteli,
  Kirjavaisella kivellä,
  Paistavalla paaterella.

  Kyselimmä, lauselimma:
  "Mitä itket impi rukka,
  Impi rukka, neito nuori,
  Ken sua pahoin pitävi,
  Siskoko pahoin pitävi?"
  "Siskoni hyvin pitävi."

  Immikkö aholla itki,
  Heinätiellä hellehteli,
  Kirjavaisella kivellä,
  Paistavalla paaterella.

  Kyselimmä, lauselimma:
  "Mitä itket impi rukka
  Impi rukka, neito nuori,
  Ken sua pahoin pitävi,
  Sulhoko pahoin pitävi?"

  "Sulhoni hyvin pitävi,
  Eilen kihloi, eilen kuoli,
  Eilen kaiketi katosi,
  Äsken luotu maa majana,
  Musta multa kattehena."

  Pahasulhollinen.

  Morsian mäellä itki,
  Vesitiellä vieretteli,
  Kaivotiellä kaikerteli.
  Päätyi iso kulemahan.

  "Mitä itket piikaseni,
  Nuorempaiseni nurajat,
  Appikko pahoin pitävi."

  "Niin appi hyvin pitävi
  Kun ennen iso kotona."

  Morsian mäellä itki,
  Vesitiellä vieretteli,
  Kaivotiellä kaikerteli.
  Päätyi emo kuulemahan.

  "Mitä itket piikaseni,
  Nuorempaiseni nurajat,
  Anoppiko pahoin pitävi?"

  "Niin anoppi hyvin pitävi
  Kun ennen emo kotona."

  Morsian mäellä itki,
  Vesitiellä vieretteli,
  Kaivotiellä kaikerteli.
  Päätyi veikko kuulemahan.

  "Mitä itket siskoseni,
  Nuorempaiseni nurajat,
  Kytykö pahoin pitävi?"

  "Niin kyty hyvin pitävi
  Kun ennen veli kotona."

  Morsian mäellä itki,
  Vesitiellä vieretteli,
  Kaivotiellä kaikerteli.
  Päätyi sisko kuulemahan.

  "Mitä itket siskoseni,
  Nuorempaiseni nurajat,
  Natoko pahoin pitävi?"

  "Niin nato hyvin pitävi
  Kun ennen sisar kotona."

  Morsian mäellä itki,
  Vesitiellä vieretteli,
  Kaivotiellä kaikerteli.
  Päätyi setä kuulemahan.

  "Mitä itket veljen tyttö,
  Nuorempaiseni nurajat,
  Sulhoko pahoin pitävi?"

  "Se se koira, koira onki,
  Sepä vasta koiran koira!
  Soisin mie mokoman sulhon,
  Vuoen tornissa toruvan,
  Hirsipuussa hirnakoivan!
  Soisin orressa olevan!
  Kun näkisin poltettavan,
  Tulta alla kiirettäisin;
  Kun näkisin leikattavan,
  Päätä pölkylle panisin;
  Kun näkisin hirtettävän,
  Hirsinuorasta vetäisin.
  Selin söi, selin makasi,
  Selin kaikki työt tekevi;
  Otti yöksi vierehensä,
  Antoi kyllä kyynysvartta,
  Kättä viljalta vihaista,
  Kopra hapsia harasi,
  Käsi tuiski tukkiani."

  Sairastaja neiti.

  Viron neiti sairasteli,
  Sanoi sairastellessansa:
  "Kun ma kuolen kuulu piika,
  Riutunen tytär rikaspa,
  Työ tiettää hyväin miesten,
  Rahan alku aitallisten;
  Viekeä minua maata,
  Tupatkate tuutumahan,
  Taaton tanhuan ta'aksi!
  Vaan elkäte viekö'känä!
  Eipä saane neito maata,
  Piika pitkähän levätä,
  Ison ruoskan roiskehelta,
  Kapinalta karjan kynnen;
  Iso nousevi varahin
  Oritta opettamahan."

  Viron neiti sairasteli,
  Sanoi sairastellessansa:
  "Kun ma kuolen kuulu piika,
  Rintunen tytär rikaspa,
  Työ tiettää hyväin miesten,
  Rahan alku aitallisten;
  Viekeä minua maata,
  Tupatkate tuutumahan,
  Veikon venovalkamehen!
  Vaan elkäte viekökänä!
  Siell' ei saane neito maata,
  Piika pitkähän levätä,
  Sinne saapi Saksan laivat,
  Tervarinnat teutoavat."

  Viron neiti sairasteli,
  Sanoi sairastellessansa:
  "Kun ma kuolen kuulu piika,
  Riutunen tytär rikaspa,
  Työ tiettää hyväin miesten,
  Rahan alku aitallisten;
  Viekeä minua maata,
  Tupatkate tuutumahan,
  Emon kellarin etehen!
  Vaan elkäte viekökänä!
  Siin' ei saane neito maata,
  Piika pitkähän levätä;
  Emo nousevi varahin
  Hulikoita huuhtomahan,
  Kirnua kolistamahan."

  Viron neiti sairasteli,
  Sanoi sairastellessansa:
  "Kun ma kuolen kuulu piika,
  Rintunen tytär rikaspa,
  Työ tiettää hyväin miesten,
  Rahan alku aitallisten;
  Viekeä minua maata,
  Tupatkate tuutumahan,
  Siskon pellon pientarelle!
  Vaan elkäte viekökänä!
  Siell' ei saane neito maata,
  Piika pitkähän levätä,
  Siskon värttinän helyltä,
  Sekä pirran piukkehelta;
  Sisko nousevi varahin,
  Alottavi aikasehen
  Värttinöitä väännätellä,
  Piukahella pirtojansa."

  Viron neiti sairasteli,
  Sanoi sairastellessansa:
  "Kun ma kuolen kuulu piika,
  Rintunen tytär rikaspa,
  Työ tiettää hyväin miesten,
  Rahan alku aitallisten;
  Viekeä minua maata,
  Tupatkate tuutumahan,
  Kirkon kirjatun sivuun,
  Satalauan laitehesen,
  Vierehen vihannan viian,
  Lihavahan luumäkehen!
  Siellä saapi neito maata,
  Piika pitkähän levätä;
  Siell' on äiä äänetöntä,
  Paljo paksua väkeä,
  Lihavassa luumäessä,
  Kirkon kirjatun sivussa."

  Marjatiellä kaonnut.

  Marketta Materon neiti,
  Kylän kukka, koin koria,
  Läksi puolahan metsälle,
  Muulle maalle mustikalle.
  Päivän poimi puolukoita,
  Toisen muita mustikoita;
  Jo päivällä kolmannella,
  Ei tienyt kotihin tietä.
  Tiehyt metsähän vetäpi,
  Ura saattavi salohon.

  Marketta Materon neiti
  Sekä istui, jotta itki,
  Itki päivän, itki toisen,
  Itki kohta kolmannenki,
  Metsän synkässä salossa,
  Alla vaaran varvikossa.
  Päivän kolmannen perästä,
  Viikon päästä viimeistäki,
  Kohetitihen kuolemahan,
  Heittihen katoamahan,
  Sanoi kerran kuollessansa,
  Sekä virkki viertessänsä:
  "Läksin puolahan metsälle,
  Muulle maalle mustikalle;
  Sinne mä kana katosin,
  Sinne kuolin kurja lintu;
  Elköhön minun isoni,
  Elköhön iso kuluni,
  Sinä ilmoissa ikänä,
  Kuuna kullan valkiana,
  Kirvesvartta kirjotelko,
  Kaskimetsiä katselko,
  Miun kanan kaottuani,
  Linnun kurjan kuoltuani!"

  "Läksin puolahan metsälle,
  Muulle maalle mustikalle,
  Sinne mie kana katosin,
  Sinne kuolin kurja lintu;
  Elköhön minun veljeni,
  Elköhön veli kuluni,
  Sinä ilmoissa ikänä,
  Kuuna kullan valkiana,
  Verkaviittoa vetäkö,
  Kussakkoihin kuuteleiko,
  Miun kanan kaottuani,
  Linnun kurjan kuoltuani!"

  "Läksin puolahan metsälle,
  Muulle maalle mustikalle,
  Sinne mie kana katosin,
  Sinne kuolin kurja lintu;
  Elköhön minun emoni,
  Elköhön emo kuluni,
  Sinä ilmoissa ikänä,
  Kuuna kullan valkiana,
  Silkkihuivia sitoko,
  Kaksin kerroin kaulahansa,
  Miun kanan kaottuani,
  Linnun kurjan kuoltuani!"

  "Läksin puolahan metsälle,
  Muulle maalle mustikalle;
  Sinne mie kana katosin,
  Sinne kuolin kurja lintu;
  Elköhön minun siskoni,
  Elköhön sisar kuluni,
  Sinä ilmoissa ikänä,
  Kuuna kullan valkiana,
  Sukkulaista suikutelko
  Sinikangasta kutoko,
  Miun kanan kaottuani,
  Linnun kurjan kuoltuani!"

  Hukkunut veli.

  Impi itki sillan päässä,
  Laajan laiturin nenässä;
  Käänti silmänsä selälle,
  Loi silmänsä loitommaksi,
  Näki purren purjehtivan,
  Tervalaian laiehtivan,
  Toivoi veikkonsa tulevan,
  Emon lapsen laiehtivan;
  Ei tuo veikko tullutkana,
  Emon lapsi laiehtinna;
  Tuli ennen tuntematon,
  Vieras outo oppimaton.

  "Näitkö vieras veikkoani
  Selällä meren sinisen?"

  "Näinpä neiti veikkosesi
  Selällä meren sinisen
  Istuvan meren kivellä,
  Sukivan suruista päätä,
  Huolellista harjoavan;
  Suka kultainen pivossa,
  Hopiainen harja käessä;
  Sulkahti suka merehen,
  Haihtui harja lainehesen,
  Ojentihen ottamahan,
  Kallistihen katsomahan,
  Sulkahti suan jälessä,
  Haihtui harjan ottamissa.
  Sanoi kerran mennessänsä:

  "Elköhön minun isoni
  Sinä ilmoissa ikänä
  Vetäkö veen kaloja,
  Tahi saako siikasia,
  Tältä suurelta selältä,
  Tahi laajalta lahelta!"

  "Elköhön minun emoni
  Sinä ilmoissa ikänä,
  Kuuna kullan valkiana,
  Panko vettä taikinahan,
  Vettä vellihin kokeo
  Tältä laajalta lahelta,
  Leviältä lietteheltä!"

  "Elköhön minun veikkoni,
  Elköhön veli kuluni
  Sinä ilmoissa ikänä,
  Kuuna kullan valkiana,
  Juottako sotaoritta
  Rannalta tämän merosen,
  Vaivaisilta valkamoilta!"

  "Elköhön minun siskoni,
  Elköhön sisar kuluni,
  Sinä ilmoissa ikänä,
  Kuuna kullan valkiana
  Peskö tästä silmiänsä
  Rannalla kotiperällä,
  Kotilahen laiturilla!"

  "Mikäli meressä vettä,
  Sikäli minun vereni;
  Mikäli meren kaloja,
  Sikäli minun lihani;
  Mikä rannalla risuja,
  Ne on kurjan kylkiluita;
  Mikä rannan hiekkasia,
  Ne hivusta hierottua,
  Sekä luuta seuhottua,
  Veri tyystä vellottua."

  Kankahan kutoja.

  Neiti kangasta kutovi,
  Sukkulaista suikahutti,
  Kultakangasta kutovi,
  Hopiaista helkytteli,
  Kultarihmaset kulisi,
  Helisi hyvät hopiat.
  "Kellen tuota kankahaista?"

  "Kullalleni kultapaian,
  Hopialleni hopian.
  Kohta kaupoiltaan tulevi,
  Turun maalta matkoavi,
  Kohta kolmen yön perästä,
  Viikon päästä viimeistäki."

  "Jop' on kuoli kultasesi,
  Meni mielitiettysesi,
  Laiva poikki, toinen halki,
  Kolmas kuivalle karille,
  Itse haukien iloksi,
  Ahvenien armahaksi."

  Neiti tuosta itkemähän,
  Kultakangas katkemahan.

  "Elä itke neiti nuori,
  Tuolta sulhosi tulovi,
  Alta rannan airot souti,
  Päältä rannan pää näkyvi,
  Tuo sulle sinisen silkin,
  Sekä uuet ummiskengät."

  Katrin kosijat.

  Katrina kotikananen,
  Kotikukka, linnukkinen,
  Viikon viipyi, kauan kasvoi,
  Istuen ison majoilla,
  Peripenkin notkumilla;
  Kolmet renkaat kulutti
  Isänsä avaimilla,
  Hirren kynnystä kulutti
  Heliöillä helmoillansa,
  Toisen hirren päänsä päältä
  Siliöillä silkeillänsä.

  Äiti tuota arvelevi:
  "Katri kaunis neitoiseni,
  Miksi ei sinuista naia,
  Suon kukaista, maan kanaista?"

  Katri tuohon vastoavi,
  Sanoi Katri: "Ka en tieä,
  Miksi ei minua naia,
  Suon kukaista, maan kanaista."

  Äiti tuohon arvelevi:
  "Miepä tieän, miks' ei naia,
  Miks' ei illat päätä pesty,
  Aamut päätä harjaeltu,
  Miks' ei myöhän maata menty,
  Nostu aamulla varahin."

  Katri päähänsä panevi,
  Neiti neuot mielehensä,
  Alkoi illat päätä pestä,
  Aamut päätä harjaella;
  Teki liitot kuun keralla,
  Kuun keralla, päivän kanssa,
  Nousi aamun aikasehen,
  Istui illan myöhäsehen:
  Tuli kolmelta kosijat,
  Yhet tuolta Inkereltä,
  Toiset sai Perä-virosta,
  Kolmannet Kojon hovilta.

  Iso käski Inkerelle,
  Inkerellä käyäksensä,
  Vehnäleivän syöäksensä,
  Olutjuoman juoaksensa.
  Eip' on mennyt Inkerelle,
  Illat pitkät Inkerellä,
  Illat pitkät ja ikävät,
  Päivät vieläki pitemmät.

  Emo käski Perä-virolle,
  Perä-virolla käyäksensä,
  Viron leivän syöäksensä,
  Viron vettä juoaksensa.
  Ei mennyt Perä-virolle,
  Viron vettä soutamahan,
  Saarellista sauomahan,
  Aalloista ajelemahan.

  Veikko käski Kojon kotihin,
  Kojolassa käyäksensä.
  Kojon leivän syöäksensä,
  Kojon vettä juoaksensa.
  Ei mennyt Kojon hoviin,
  Kojolass' on konsti tuhma,
  Ukot uunilla sokiat,
  Lapset laiskat lattialla.

  Sisko käski mansikkahan,
  Mansikassa käyäksensä,
  Marjat määltä syöäksensä,
  Jokivettä juoaksensa.
  Meni mansikka'aholle,
  Siin' oli mansikat makiat,
  Vatut vaaran rintehellä,
  Mesimarjat muilla mailla.

  Nimitettävä poika.

  Neljä on neittä niemen päässä,
  Kolme mointa morsianta,
  Läksit hillan poimintahan.
  Noita päivä poimittihin,
  Ilta keolla istuttihin,
  Yö levättihin lehossa;
  Kuu kantoi kälyjä kolme,
  Kolmen neion vuotehelle,
  Syntyi poika nuorimmalle,
  Nuorimmalle, pienimmälle,
  Perehen parahimmalle.
  Ei tietä nimeä panna.

  "Miksipä nimen panemma,
  Kuksipa kuvaelemma?
  Kuvatkame Kullikiksi.
  Ei oo kultia isolla,
  Eikä kultia emolla,
  Eikä kullan kantajoa."

  "Miksipä nimen panemma,
  Kuksipa kuvaelemma?
  Ravatkamma Raunikiksi.
  Eipä oo rahaa isolla,
  Eikä oo rahaa emolla,
  Ei rahojen kantajoa."

  "Miksipä nimen panemma,
  Kuksi kuitenki kuvaamma?
  Luokammapa Luorikiksi,
  Luorikki hyvä niminen."

  Rangastava sulho.

  Nouskame norolle nuoret,
  Kesäkempit kaltiolle,
  Leikatkame lehmus pitkä,
  Lehmus pitkä ja siliä,
  Kiskokame niini pitkä,
  Niini pitkä ja leviä,
  Punokame nuora pitkä,
  Nuora pitkä ja noria,
  Jolla ylkä hirtetähän,
  Vaimon poika vangitahan.
  "Mihen ylkä hirtetähän,
  Vaimon poika vangitahan?"

  Tien suuhun, veräjän päähän,
  Pitkän portin pieleksehen,
  Kussa kulkevi kuningas,
  Vaeltavi linnan vanhin.
  Kuningas kovin kysyvi,
  Linnan vanhin vaikuttavi:
  "Mintähen tämä siottu,
  Vaimon poika vangittuna?"

  "Sentähenp' on se siottu,
  Vaimon poika vangittuna,
  Kun makasi nuoren neion,
  Nuoren neion, morsiamen.
  Neito rukka tuomittihin
  Lohikäärmehen kitahan;
  Lohikäärme huokasihen,
  Huokasihen, henkäsihen:
  Ennen nielen nuoren miehen,
  Nuoren miehen miekkoinehen,
  Heposen satuloinehen,
  Papin kirkkokuntinehen,
  Kuninkaan kypärinehen,
  Ennen kun nielen nuoren neien,
  Nuoren neien, morsiamen:
  Neito poikia tekevi,
  Laivan lapsia latovi,
  Tuohon suurehen sotahan,
  Tasapäähän tappeluhun,
  Joss' on verta päälle polven,
  Joss' on päätä, kun mätästä."

  Äkäinen sulho.

  Lämmitin metoisen saunan
  Metoisilla halkosilla,
  Hautelin metoisen vastan
  Metisen kiven navalla,
  Läksin vettä kantamahan
  Alta linnan lähtehestä,
  Kaupungin kasarisella,
  Kuparilla kultaisella;
  Käskin taaton kylpemähän.
  Taatto kylpi kyllältehen,
  Valoi vettä vallaltehen:
  "Hyvin teit tyttäreni
  Kun kylyn isolle laitit!"

  Lämmitin metoisen saunan
  Metoisilla halkosilla,
  Hautelin metoisen vastan
  Metisellä kiven navalla,
  Läksin vettä kantamahan
  Alta linnan lähtehestä,
  Kaupungin kasarisella,
  Kuparilla kultaisella;
  Käskin maammon kylpemähän.
  Maammo kylpi kyllältehen,
  Valoi vettä vallaltehen:
  "Hyvin teit tyttäreni
  Kun kylyn emolle laitit!"

  Lämmitin metoisen saunan
  Metoisilla halkosilla,
  Hautelin metoisen vastan
  Metisen kiven navalla,
  Läksin vettä kantamahan
  Alta linnan lähtehestä,
  Kaupungin kasarisella,
  Kuparilla kultaisella;
  Käskin veikon kylpemähän.
  Veikko kylpi kyllältehen,
  Valoi vettä vallaltehen:
  "Hyvin teit sikkoseni,
  Laitit kylyn veikollesi!"

  Lämmitin metoisen saunan
  Metoisilla halkosilla,
  Hautelin metoisen vastan
  Metisen kiven navalla,
  Läksin vettä kantamahan
  Alta linnan lähtehestä,
  Kaupungin kasarisella,
  Kuparilla kultaisella;
  Käskin siskon kylpemähän.
  Sisko kylpi kyllältehen,
  Valoi vettä vallaltehen:
  "Hyvin teit siskoseni,
  Laitit kylyn siskollesi!"

  Lämmitin metoisen saunan
  Metoisilla halkosilla,
  Hautelin metoisen vastan
  Metisen kiven navalla,
  Läksin vettä lähteheltä,
  Alta linnan lähteheltä,
  Kaupungin kasarisella,
  Kuparilla kultaisella;
  Käskin sulhon kylpemähän.
  Sulho saattavi sanoa:
  "Pois portto vetesi kanssa;
  Etpä veillä ollutkana,
  Olit poikien poluilla,
  Katsannassa kengän kauon,
  Punapaklan paininnassa."

  Otin koivuisen korennan
  Pihlajaisen piakan varren,
  Jolla hauvoin hartioita,
  Pehmitin perälihoja
  Äkäiseltä sulhaselta.

  Sulhonsa kylvettäjä.

  Katsos muita miekkoisia
  Ja onnen osallisia,
  Syövät kaunonsa kaloja,
  Sekä luotunsa lohia,
  Siikoja sivullisensa,
  Armahansa ahvenia.
  Mujeita mukahisensa,
  Kumppalinsa kuorrehia.

  Olipa joulu joutumassa,
  Pesinpä mieki tupani,
  Lakaelin lattiani,
  Laitoin kaunoni kalahan,
  Armahani ahvenehen;
  Ei kauno kaloja saanut,
  Armahani ahvenia.

  Otin verkkoni olalle,
  Kiviriipat rinnoilleni,
  Kalakontit kannoilleni,
  Läksin mie itse kalahan.
  Potkin saaren, potkin niemen,
  Potkin kohta kolmannenki;
  Sain kaloja kaikki saaret,
  Joka niemen nieriäitä.
  Yksi luoto loi lohia,
  Toinen antoi ahvenia,
  Kolmas niemi nieriäitä.
  Nousin maalle keittämähän,
  Ison pitkille pihoille,
  Veikon vestoslastusille.
  Keitin noista kunnon ruoan,
  Syötin, juotin vierahia,
  Söin itse kyllältäni,
  Säästin ruotoset kokohon,
  Pienimmistä kiiskilöistä,
  Suurimmista ahvenista,
  Menin illalla kotihin,
  Syötin noita kaunolleni.
  Kauno syöp' ja kiittelevi:
  "Hyväpä tämäki ruoka,
  Syöä miehen saamattoman,
  Ottoa olemattoman!"

  Lämmitin metoisen saunan,
  Hautelin metoiset vastat,
  Kylvettelin vierahia;
  Kylvin itse kyllältäni,
  Käskin kaunon kylpemähän;
  Kävi kauno kylpemähän:
  Minkä kauno vettä puisti,
  Sen mä löylyä lisäsin,
  Minkä kauno usta huusi,
  Sen mä usta ummemmaksi,
  Minkä kauno maahan pyrki,
  Sen mä portaita alennin.
  Tuli sääli sällöäni,
  Sekä kaiho kaunoani,
  Tempasin tukasta maahan,
  Sihen sotkin sormillani,
  Pieksin peukaloisillani,
  Hautelin halolla päähän,
  Sekä vestin vempelellä.
  "Ole kiitetty Jumala,
  Päästit sulhosta pahasta!
  Ennen yksin yön makoan
  Kun kahen pahan keralla."

  Isä kuitenki sanovi,
  Emo aina arvelevi:
  "Pahoin teit poloinen lapsi,
  Kun sa kaunosi kaotit;
  Pah' oli pahan keralla,
  Paha aivinki pahatta."

  Oli yötä kaksi, kolme,
  Viisi kuusi vuorokautta.
  Äsken tuon toeksi tunsin,
  Öitä yksin maatessani:
  Pah' oli pahan keralla,
  Ei parempi yksinäni.
  Menin kohta katsomahan
  Kaonnutta kaunoani;
  Kauno kengän ompelossa,
  Punapaulojen punossa.
  "Kellen noita kenkäsiä?"

  "Kellen muulle kun sinulle,
  Kun hyvälle konsanaki."

  Vein mä kaunoni tupahan,
  Asettelin pöyän päähän,
  Syötin, juotin kylläseksi,
  Apatin alanenäksi,
  Otin kaunon selkähäni,
  Kannoin kaunoni pihalle,
  Vein tuota vesipolulle.
  Tuli sirkka, söi se silmän,
  Tuli torakka, toisen kaivoi,
  Sääski särpi kuivillehen,
  Vesilintu vei peräti.
  Loin tukasta selkähäni,
  Vein tuon peltojen perille,
  Takimmalle tanhualle,
  Sihen heitin herttaseni,
  Sekä kaunoni kaotin.
  Kävin tuota katsomahan
  Kahen, kolmen yön perästä;
  Jo tuolle korppi koulun kantoi,
  Ja harakka hanan kaivoi;
  Kävin vielä katsomassa
  Viien, kuuen viikon päästä;
  Jo oli kehnot kekri pietty
  Mustat linnut muistinpäivä.

  Iskin kahta kämmentäni
  Kahen puolin kylkiäni:
  "Ole kiitetty Jumala!
  Pääsin kolmesta pahasta:
  Venehestä vuotavasta,
  Heposesta heittiöstä,
  Sulhosta pahatavasta.
  Venehen tulella poltin,
  Heposen hukille syötin,
  Sulhon surmalla tapatin."

  Sulhon valitsija.

  Etsin neittä vellolleni,
  Kumpalia kullalleni.
  Löysin neitosen lehosta,
  Hienohelman heiniköstä.
  Kysyttelin, lausuttelin
  "Lähetkö neiti vellolleni,
  Kumpaliksi kullalleni?"

  Neiti varsin vastaeli:
  "Minä miessä vellosesi?"
  "Paimenena velloseni."

  "Enmä lähe paimenelle
  Pah' on paita paimenella,
  Ei saata sivussa maata,
  Alla leuan lämmitellä,
  Alla kainalon asua."

  Etsin neittä vellolleni,
  Kumpalia kullalleni.
  Löysin neitosen lehosta,
  Hienohelman heiniköstä.
  Kysyttelin, lausuttelin
  "Lähetkö neiti vellolleni,
  Kumpaliksi kullalleni?"

  Neiti varsin vastaeli:
  "Minä miessä vellosesi?"
  "Kyttämiessä velloseni."

  "En lähe minä kytälle
  Kyttä haisevi havulle,
  Ei saata sivussa maata,
  Alla leuan lämmitellä,
  Alla kainalon asua.-"

  Etsin neittä vellolleni,
  Kumpalia kullalleni.
  Löysin neitosen lehosta,
  Hienohelman heiniköstä.
  Kysyttelin, lausuttelin:
  "Lähetkö neiti vellolleni,
  Kumpaliksi kullalleni?"

  Neiti varsin vastaeli:
  "Minä miessä vellosesi?"
  "Kalamiessä velloseni."

  "En mene kalastajalle
  Se kalalle katkuavi,
  Ei saata sivussa maata,
  Alla leuan lämmitellä,
  Alla kainalon asua."

  Etsin neittä vellolleni,
  Kumpalia kullalleni.
  Löysin neitosen lehosta,
  Hienohelman heiniköstä.
  Kysyttelin, lausuttelin:
  "Lähetkö neiti vellolleni,
  Kumpaliksi kullalleni?"

  Neiti varsin vastaeli:
  "Minä miessä vellosesi?"
  "Kyntäjänä velloseni."

  "Jo lähenki kyntäjälle:
  Lämmin kylki kyntäjällä,
  Saattavi sivussa maata,
  Alla leuan lämmitellä,
  Alla kainalon asua."

  Kukkien tarves.

  Juoksevi jokea kolme
  Ympäri minun kotini,
  Kahen puolen kartanoni.
  Yksi joki mettä juoksi,
  Toinen simoa siretti,
  Kolmansi olon punaisen.
  Tuli veikko vierahaksi,
  Siskoni käviämeksi;
  Juotin mettä veikolleni,
  Siskolle simoa juotin,
  Itse join olon punaisen.
  Vein mä veikkoni hevosen
  Tarhapeltojen perille,
  Siltapeltojen sivulle.
  Hävisi veikkoni hevonen
  Lehmitarhani takoa,
  Sinipellon pientarelta.
  Laitin rengit etsimähän
  Eipä rengit löytänynnä,
  Rengit etsi kirvesvartta.
  Laitin piiat etsimähän
  Eipä piiat löytänynnä,
  Piiat etsi pirran puuta.
  Läksin itse etsimähän
  Kolmen koirani keralla,
  Viien, kuuen villahännän,
  Seitsemän sepelikaulan.
  Koirat sotki suota myöten,
  Mie itse mäkiä myöten;
  Löysin veikkoni hevosen
  Tarhapeltojen tasalta,
  Siltapeltojen sivulta;
  Tuolle selkähän kavahin
  Ajoin rannat rapsutellen,
  Hiekkarannat herskutellen;
  Hiekat silmille sirisi,
  Mullat parskui parmoilleni.
  Tuli Kiesus vastahani,
  Vaskivarpoja sylissä,
  Kultakukkia käessä,
  Mie noita anelemahan:
  "Anna Kiesus kukkiasi!"

  "Kellen kukkia anelet?"
  "Anopille ankaralle
  En tohi kotihin mennä
  Ilman noita kukkasitta,
  Ilman vaskivarpasitta;
  Anoppi kova kotona,
  Appi vielä ankarampi,
  Paljo saisivat sanoja,
  Viikoksi vihan pitoa,
  Minun tyhjin tultuani,
  Viikon viivyteltyäni."

  Neiti omegapuussa.

  Astuin aamulla varahin,
  Läksin aivan aikasehen,
  Omenoita ottamahan,
  Pähkämiä poimimahan,
  Emoni omenamaasta,
  Tahi tarhasta isoni.
  Näin omenan oksasella,
  Punakuoren pääni päällä,
  Nousin puuhun nostamatta,
  Kohosin kohottamatta;
  Toipa surma sulhon nuoren,
  Sulhon nuoren, miehen kainun,
  Tuli tuo omenispuulle,
  Alle oksien osasi.
  Suitset seitset vyön takana,
  Takatarhilot käessä.

  "Mitä suitsin seitsin laait,
  Kuta tarhiloin tavotat?"

  "Ottaisin omenamarjan,
  Punakuoren oksaselta."

  Annoin oksalta omenan,
  Puotin punaisen kuoren.

  Sulho tuosta noin sanovi,
  Itse lausui ja pakisi:
  "En ole etsossa omenan,
  Punakuoren poiminnassa,
  Olen neion etsinnässä,
  Punaposken poiminnassa."

  "Ei ole meiän neitojamme,
  Ei meiän kotikanoja,
  Suitsin seitsin ottaminen,
  Tarhiloin tavottaminen;
  Vielä näistä neitosista,
  Ja näistä kotikanoista,
  Äyrit äyhtien tulevat,
  Pienet rahat piehtaroien,
  Killingit kipoa lyöen,
  Tolpat toistansa ajaen."

  "Vielä näistä neitosista
  Ja näistä kotikanoista
  Suku juopi suuret sarkat,
  Heimo hempiät pikarit,
  Kosija kokevi tuopit,
  Kaaso kannut kallistavi."

  "Vielä näistä neitosista
  Ja näistä kotikanoista
  Isolleni ilvesturkki,
  Ruisleivän ruokkimasta,
  Emolleni näätälakki
  Nännillä imettämästä,
  Veikolleni verkaliivi
  Kantamistahan kaloista,
  Siskolle sininen kosto
  Kanssani kasuamasta."

  Kaonnut poika.

  Läksi poika puolukkahan,
  Toinen poika mustikkahan,
  Kolmansi jänön jälille,
  Koukkupolven polkumille.
  Tuli poika puolukasta,
  Poika toinen mustikasta,
  Ei tullut jänön jäliltä,
  Koukkupolven polkumilta.

  Läksi iso etsimähän
  Olutveellä otraisella,
  Kakraisella kannikalla,
  Leivällä rukehisella.

  Etsi pientä poiuttansa,
  Kullaista omenuttansa;
  Eip' on löyä poiuttansa,
  Kullaista omenuttansa.

  Läksi emo etsimähän
  Olutveellä otraisella,
  Kakraisella kannikalla,
  Leivällä rukehisella.

  Etsi pientä poiuttansa,
  Kullaista omenuttansa;
  Eip' on löyä poiuttansa,
  Kullaista omenuttansa.

  Läksi veikko etsimähän
  Olutveellä otraisella,
  Kakraisella kannikalla,
  Leivällä rukehisella.

  Etsi pientä vellyttänsä,
  Kullaista omenuttansa;
  Eip' on löyä vellyttänsä,
  Kullaista omenuttansa.

  Läksi sikko etsimähän
  Olutveellä otraisella,
  Kakraisella kannikalla,
  Leivällä rukehisella.

  Etsi pientä vellyttänsä,
  Kullaista omenuttansa.
  "Missäpä olet veikko rukka?
  Tule pois veikko rukka!"

  "Enpä pääse sikko rukka:
  Pilvet päätäni pitävät,
  Hattarat hivuksiani,
  Vipu toista jalkoani;
  Päästä päätä Päivän poika,
  Silmiä hyvä sikiä,
  Silmät tähtiä lukevi,
  Sääret honkia hosuvi."

  "Kuu kulta, Jumalan luoma,
  Lähes päätä päästämähän,
  Syötä Karjalan kaloja,
  Kuvetjärven kuorehia!"

  Suen vivulla käynyt.

  Kolm' on poikoa emolla,
  Kolme lasta vanhemmalla.
  Läksi poikanen kalahan,
  Toinen poika tuorehesen,
  Kolmansi suen vivuille.
  Tuli poikanen kalasta,
  Poika toinen tuorehesta,
  Ei tullut suen vivulta.

  Kenen poikoa ikävä?
  Emon poikoa ikävä.

  Läksi emo etsimähän
  Kaonnutta poikoansa.
  Juoksi korvet kontiona,
  Sutena salot samosi,
  Kohta kolmen yön perästä,
  Viikon päästä viimeistäki,
  Nousi suurelle mäelle,
  Korkialle kukkuralle,
  Huuti tuolta poikoansa:
  "Missä olet poikueni?
  Tule poikani kotihin!"

  Poika tuolta vastoavi:
  "En minä emoni pääse
  Pilvet päätäni pitävät,
  Hattarat hakuliani,
  Kaaret kainaloisiani,
  Vipu toista jalkoani,
  Sääret honkia hosuvi,
  Silmät tähtiä lukevi,
  Eessäni pimiä pilvi,
  Takanani taivas kirkas."

  Virossa posija.

  Poikanen posi Virossa,
  Saksan maalla sairasteli
  Tautia nimettömiä,
  Nimen tietämättömiä.

  "Missä saapi sairas maata,
  Tuskahinen tunnin olla?
  Tokkos voit tuvassa maata,
  Tokkos penkillä levätä?"

  "Enmä voi tuvassa maata,
  Enkä penkillä levätä,
  Isännän ilopiolta,
  Renkipoikien remulta."

  Poikanen posi Virossa,
  Saksan maalla sairasteli
  Tautia nimettömiä,
  Nimen tietämättömiä.

  "Missä saapi sairas maata,
  Tuskahinen tunnin olla?
  Tokkos voit merellä maata,
  Tokkos luovolla levätä?"

  "Makoaisin maavesillä,
  Vaan ei voi Viron vesillä,
  Maat' en lokkien lojulta,
  Kalalintujen kajulta."

  Poikanen posi Virossa,
  Saksan maalla sairasteli.

  "Missä saapi sairas maata,
  Tuskahinen tunnin olla?
  Tokkos voit manalla maata,
  Maata Tuonelan tuvilla?"

  "Viekäte minua maata,
  Tupatkate tuutumahan
  Tuonne Tuonelan tuville,
  Manalan ikimajoille;
  Siellä saapi sairas maata,
  Tuskahinen tunnin olla,
  Ikuisilla vuotehilla,
  Polvuisilla pääaloilla."

  Kosissa käynyt.

  Ajoi kaksi kaupanmiestä
  Jäletysten jäätä myöten;
  Orit konsti kummallaki,
  Hiirenkarvainen hevonen.
  Isoni orihin osti,
  Hiirenkarvaisen hevosen;
  Osti sormukset soriat,
  Sekä kihlat kirkkahimmat
  Minun nallin naiakseni,
  Kenstin kestaellakseni,
  Ja konstin kosissa käyä.

  Läksin konsti kulkemahan,
  Kensti käymähän kosissa;
  Nousin rannalta mäkehen.
  Talopa oli mäellä,
  Ei saata sivutse mennä,
  Ei ylätse, ei alatse;
  Ajoin talon tanhualle,
  Talon pienille pihoille.
  Neito kukkana kujassa,
  Kalittuna kartanossa:
  Kysyttelin, lausuttelin:
  "Onko sinussa miehen naista,
  Molotselle morsianta?
  Joko tieät tikkaella,
  Joko ommella osoat."

  Neiti varsin vastaeli:
  "Jos en tieä tikkaella,
  Enkä ommella osoa,
  Tikatkahan tietävämmät,
  Osaavammat ommelkohot.
  Eikä arvellut emoni,
  Ei luvannut vanhempani,
  Neittä myötävän turulla,
  Tarittavan tanterella:
  Turull' on tupakan kauppa,
  Tamman kauppa tanterella,
  Neito myöähän tuvassa,
  Katon alla kaupitahan."

  Tuli tuo kukkapää tupahan,
  Kassapää katoksen alle;
  Mie tuota ihoamahan,
  Silmät oli pesty silloin tällöin,
  Poskipäät ei polvenahan,
  Korvia ei kuuna päänä.

  Konnan tytär.

  Eilen meillä lehmä poiki,
  Teki valkian vasikan:
  Vaskisarvi, kultakynsi,
  Hopia otsassa hohti.
  Isoseni, ainoseni,
  Vie'pä tuota Wiipurihin,
  Saata kaupunnin kaulle:
  Tuo tuolta orihevonen,
  Tahi pieni tammasälkö,
  Jonk' on lampi lautasilla,
  Lähe länkien sialla,
  Josta velhot vettä juovat,
  Katehet kaloja syövät!
  Osta kahet kankisuitset,
  Vaskikannukset keralla!
  Itse mä satulan saisin
  Kovan koivun kuoren alta.
  Orihilla otrat kynnän,
  Tammalla talon asetan.
  Lähen kullalla kosihin,
  Hopialla liehumahan
  Mokomata morsianta,
  Konnun kuulua tytärtä
  Ankaran anopin luota,
  Apen ankaran talosta.

  Isoseni ainoseni
  Vei vasikan Wiipurihin.
  Osti mulle mustan ruunan,
  Vaihtoi pienen tamman varsan.
  Ajoin varsani vaolle,
  Mullokselle mustan ruunan,
  Kynnin kymmenen vakoa,
  Kynnin kaiketi kaheksan.
  Varsa haukki varvunpäitä,
  Musta ruuna ruohonpäitä.
  Heitin varsani vaolle,
  Mustan ruunan mullokselle,
  Itse lehtohon letustin,
  Hopiaisehen salohon,
  Vaskisehen varvikkohon,
  Kultaisehen koivikkohon,
  Leikkasin lehosta virven,
  Vesan tammisen tapasin,
  Kultaisesta koivikolta,
  Hopiaisesta salosta.
  Toi surma susia paljon,
  Kantoi metsä karvasuita,
  Söivät varsan vaolta,
  Mustan ruunan mullokselta.

  Menin itkien kotihin,
  Kallotellen kartanolle.
  Iso portilla kysyvi:
  "Mitä itket poikaseni?"

  "Sitä itken taattoseni,
  Vanhempaiseni valitan
  Ajoin varsani vaolle,
  Mustan ruunan mullokselle,
  Kynnin kymmenen vakoa
  Kynnin kaiketi kaheksan.
  Varsa hankki varvunpäitä,
  Ruuna katsoi ruohonpäitä.
  Heitin varsani vaolle,
  Mustan ruunan mullokselle,
  Minä lehtohon letustin,
  Kultaisehen koivikkohon,
  Vaskisehen varvikkohon,
  Hopiaisehen salohon.
  Leikkasin lehosta virven,
  Vesan tammisen tapasin,
  Kultaisesta koivikosta,
  Hopiaisesta salosta.
  Toi surma susia paljon,
  Metsä kantoi karvasuita,
  Söivät varsani vaolta,
  Mustan ruunan mullokselta."

  Tuon iso sanoiksi virkki:
  "Elä itke poikaseni!
  Läksinpä minäi muinen,
  Läksin mie kauas kalahan:
  Tuuli voitti, airo taittui,
  Vene haapainen hajosi.
  Panin sormet soutimeksi,
  Peukalon perämelaksi;
  Souin sormin saaroselle,
  Kämmenin käpysalolle,
  Niin veistin venon paremman,
  Laitin purren pulskahamman.
  Sie osta ori parempi,
  Varsa kahta kaunihimpi."

  Ostin mie orihin uuen,
  Varsan kahta kaunihimman.
  Orihilla otrat kynnin,
  Tammalla talon asetin,
  Läksin kullassa kosihin,
  Hopiassa liehumahan
  Mokomata morsianta,
  Konnun kuulua tytärtä.

  Anoppi koria muori
  Oli aittahan menevä.
  Puhuttelin, lausuttelin:
  "Onko teillä neittä myöä,
  Tahi kaupita kanaista?"

  Anoppi koria muori
  Hänpä varsin vastaeli:
  "Kanan kauppa orren alla,
  Neien nelisnurkkasessa."

  Meninpä minä tupahan,
  Puhuttelin, lausuttelin:
  "Onko teillä neittä myöä,
  Tahi kaupita kanaista?"

  Tuotihinp' olutta tuoppi,
  Tuoppi olutta, toinen mettä.

  "Enpä huoli syömisistä,
  Enkä varsin juomisista,
  Saisin nähä neitoseni
  Tuokate tupahan neittä!"

  Tuotihin tupahan neittä
  Sisaresten siiven alla,
  Veljen akan verhon alla,
  Kälysten käsivaralla.
  Ei ole tuossa miehen naista,
  Eikä miehen morsianta:
  Paha raiska paita päällä,
  Jatketut sukat jalassa,
  Silmät pesty silloin tällöin,
  Silmäkulmat milloin kulloin,
  Suut' ei siivottu ikänä,
  Poskipäit' ei polvenahan.*
  Enpä tainnut tuota naia,
  Kun oli musta kun torakka;
  En tainnut vihille vieä,
  Panna en papin etehen.

  Vaimon saanut.

  "Annas minulle Anniasi,
  Liitä lempilintuasi!"

  "Enpä anna Anniani,
  Liitä lempilintuani.
  Ei Anni ko'ista joua:
  Anni tarkoin tarvitahan
  Pesemässä pyöräpöyät,
  Lattiat lakasemassa;
  Tästä kulkevi kuningas,
  Vaeltavi linnan vanhin."

  "Anna mulle Anniasi,
  Liitä lempilintuasi!"

  "Enpä anna Anniani,
  Liitä lempilintuani;
  Enpä anna ollenkana,
  Kuulematta kullenkana,
  Pahoille rekipajuille,
  Likaisille liistehille,
  Kaskikannoille koville,
  Nokisille nuotioille."

  "Enpä ota Anniasi,
  Enkä taho tyttöäsi
  Pahoille rekipajuille,
  Likaisille liistehille,
  Kaskikannoille koville,
  Nokisille nuotioille;
  Otanpa oluttupihin,
  Tahon vehnätahtahille."

  Tuosta Anni annettihin,
  Perä paksu paiskattihin.
  Päivän söi, makasi toisen,
  Kohta kolmannen toruvi;
  Tuli riski riitelijä,
  Aivan tarkka tappelija,
  Taitava tukan vetäjä,
  Hapsien haraelija,
  Ei tullut tuvan pesijä,
  Saanut ei saunan lämmittäjä.

  Viisastunut.

  Isä neuoi poikoansa,
  Vanhin vaivansa näköä,
  Kun kuki sukimojansa,
  Itse ilmöin luomiansa:
  "Poikueni, nuorempani,
  Lapseni, vakavampani,
  Kun sulle halu tulevi,
  Naia mielesi tekevi,
  Tuoa minneä talohon,
  Emäntätä etsiellä,
  Nouse aamulla varahin,
  Aivan aika huomenessa,
  Katsele kyliä myöten,
  Katsele talo talolta,
  Kust' on savu ensimmäinen,
  Siitä naios poikueni."

  Pani poikanen opiksi.
  Nousi aivan aikasehen,
  Aivan aika huomenessa,
  Käveli kyliä myöten,
  Katseli talo talolta;
  Savun saarelta näkevi,
  Tulen niemen tutkamelta.

  Kävi tietä, astelevi
  Saaren kuuluhun kotihin,
  Ilman koiran kuulematta,
  Harakan hatsattamatta.

  Sitte tultua tupahan
  Itse tuossa arvelevi:
  "Oisiko tytärtä täällä,
  Tämän pojan puolisoa?"

  Päätyi neiti leipomassa,
  Tyttönen taputtamassa;
  Sanan virkkoi, noin nimesi:
  "Mikä lietki miehiäsi,
  Ku kylän kävijöitäsi,
  Tavatta tupahan tullut,
  Neion etsohon nenättä;
  Ellös konsana Jumala
  Luo kotia koiratonta,
  Kasitonta karsinoa,
  Pihoa harakatonta,
  Lapsitonta ikkunoa!"

  Niin poika sanoiksi virkki:
  "Miss' on taattosi sinulta,
  Minne mennyt maammosesi,
  Kanssa kaikki muut imeiset?"

  Tyttö saattavi sanoa,
  Neiti varsin vastaella:
  "Taattoni talon pihalla
  Eestakaisin astelevi;
  Maammo parka paimentavi
  Mennehen kesän kisoja;
  Veikkoni ve'en varassa
  Vähäll' äiän ottelevi."

  Läksi poikanen kotihin.
  "Jo mie kävin, taattoseni,
  Kävelin kyliä myöten,
  Katselin talo talolta,
  Varahaisinta savua:
  Näin mä saarella savusen,
  Tulen niemen tutkamessa,
  Menin mie sihen talohon,
  Eikä mua koirat kuultu,
  Eikä haukkujat havattu:
  Kysyin tyttöä talosta."

  "Oli tyttö leipomassa
  Noin se varsin vastaeli:
  Ellös konsana Jumala,
  Luo kotia koiratonta,
  Pihoa harakatonta,
  Lapsitonta ikkunoa;
  Mikä lietki miehiäsi,
  Ku kylän kävijöitäsi,
  Tavatta tupahan tullut,
  Neien etsohon nenättä!"

  "Kun sitte kysyin tytöltä
  Missä taatto, missä maammo,
  Missä kaikki muut talosta?
  Noin se saatteli sanoa,
  Noin varsin vastaella:"
  "Taattoni talon pihalla
  Eestakaisin astumassa,
  Maammo parka paimenessa
  Kesän mennehen kisoja,
  Veikkoni ve'en varassa
  Vähäll' äiän ottamassa."
  "Niinp' on niin sanoi mokomin,
  Niinpä mieletön pakisi."

  Tuon iso sanoiksi virkki:
  "Itse siulla poikaseni
  Ei ollut älyä äiä,
  Eikä paljo mieltä päässä,
  Sentähen sanoi sinua
  Tullehen tavattomasti,
  Kun ei koira kaukkununna,
  Harakka hatsahtanunna,
  Lapsi eellä ilmottanna,
  Kasi pyyhkint kasvojansa;
  Tahi kun oisit sintsissäki
  Eellä niistänyt nenäsi,
  Siit' oisi tyttö ennättänyt
  Panna päällensä jotai,
  Ei oisi nähty leipomassa
  Paljahalla paiallahan.
  Kun sitte sanoi olevan
  Taattonsa talon pihalla
  Eestakaisin astumassa:
  Taatto pellon kynnännässä;
  Maammosensa paimenessa
  Kesän mennehen kisoissa,
  Silloin maammonsa makasi
  Lapsisaunassa samassa;
  Veljensä ve'en varassa
  Vähäll' äiän ottamassa:
  Veli veellä onkimassa.
  Jo tuon näen kyselemättäi,
  Arvelen anelematta,
  Saat siitä valitun vaimon,
  Sekä mielevän miniän;
  Mene sie sihen talohon,
  Tuo minulle minnä siitä!"

  Meni toiste, toi miniän,
  Sai tarkan talosen vaimon.
  Sitte ensi-iltasella
  Virkkoi nainut naisellehen,
  Kuiskutteli kullallehen:
  "Mi lie tullut taatolleni,
  Kuka kummanen isolle?
  Kahen tietä käyessämme,
  Palatessamme palolta,
  Oli kun mennyt mieleltänsä,
  Äsken puuttunut älyltä.
  Noin sanoi iso minulle,
  Noinpa lausui laittomia:
  Jo oisit jaloki poika,
  Kun mulle jalan hakisit;
  Jo oisit jaloki poika,
  Kun tekisit tien lyhemmän;
  Jo oisit jaloki poika,
  Kun käteni katkoaisit;
  Jo oisit jaloki poika,
  Kun panisit pääni poikki."

  Nainen arvasi asian,
  Kysyi kohta mieheltänsä:
  "Tokko teit mitä aneli,
  Mitä käski ja kehotti?"

  "Kuin nyt kummia kyselet,
  Kuinka taisin kumminkana
  Saaha jalkoa isolle,
  Tehä tietä lyhemmäksi,
  Taisinko katkasta kätensä,
  Eli panna päänsä poikki."

  "Oisit tainnut, oisit tiennyt,
  Kun oisit oikein älynnyt.
  Saua jatkoa jalompi,
  Tarinoiten tie lyhempi,
  Kinnas jatkona käessä,
  Korkona kypäri päässä.
  Sanan voimaton pitävi,
  Tarinoivat tienkävijät,
  Vaikia kesällä kinnas,
  Läyli lakki lämpimällä.
  Leikkoa ukolle saua,
  Se hänelle jalka kolmas;
  Tarinoitse tietä käyen,
  Se hänestä tie lyhempi;
  Ota kintahat ukolta,
  Sillä katkaset kätensä;
  Ota lakki päälaelta,
  Sillä lasket päänsä poikki."

  Jopa päivällä jälestä
  Taasen tietä käyessänsä.
  Poika paljoki pakisi,
  Leikkasi kepin lehosta,
  Otti kintahat ukolta,
  Päästä lakkia kyseli.

  Se kaikki hyvä ukosta.
  Itse lausui lapsellensa,
  Pojallensa noin puheli:
  "Jo tuon näen kyselemättäi,
  Jo on yön yhen levännyt
  Viisahampi vieressäsi."

  Hiihtäjä surma.

  Surma hiihti suota myöten,
  Tauti talvitietä myöten.
  Noin puhuvi suuri surma,
  Aika tauti arvelevi
  Talon aittojen takana,
  Mäen alla männikössä:
  "Kenenpä tapan talosta,
  Tapanko ukon talosta?"

  "Jos tapan ukon talosta,
  Katoisi kalat merehen,
  Ei oisi tuojoa pihalle,
  Nuotat tukkuhun tulisi,
  Verkot muunne vierrähtäisi.
  En tapa ukkoa talosta!"

  Surma hiihti suota myöten,
  Tauti talvitietä myöten.
  Noin puhuvi suuri surma,
  Aika tauti arvelevi
  Talon aittojen takana,
  Mäen alla männikössä:
  "Kenenpä tapan talosta,
  Tapanko akan talosta?"

  "Jos tapan akan talosta,
  Uni uunilta katoisi,
  Penkiltä perä leviä,
  Toruja talon tuvasta,
  Kalkuttaja karsinasta.
  En tapa akkoa talosta!"

  Surma hiihti suota myöten,
  Tauti talvitietä myöten.
  Noin puhuvi suuri surma,
  Aika tauti arvelevi
  Talon aittojen takana,
  Mäen alla männikössä:
  "Kenenpä tapan talosta,
  Tapanko talon isännän?"

  "Jos tapan talon isännän,
  Taitaisi talo hävitä,
  Pian mennä pieni maani;
  Missäpä vierahat viruisi,
  Majoaisi matkamiehet.
  En tapa isänteäni!"

  Surma hiihti suota myöten,
  Tauti talvitietä myöten.
  Noin puhuvi suuri surma,
  Aika tauti arvelevi
  Talon aittojen takana,
  Mäen alla männikössä:
  "Kenenpä tapan talosta,
  Tapanko talon emännän?"

  "Jos tapan talon emännän,
  Kapeneisi karjamaani,
  Lyheneisi lehmän lypsi,
  Maitokupit kuivettuisi,
  Ravistuisi voirasiat.
  En tapa emänteäni!"

  Surma hiihti suota myöten,
  Tauti talvitietä myöten.
  Noin puhuvi suuri surma,
  Aika tauti arvelevi
  Talon aittojen takana,
  Mäen alla männikössä:
  "Kenenpä tapan talosta,
  Tapanko pojan talosta?"

  "Jos tapan pojan talosta,
  Kaskikirvehet katoisi,
  Jyvälaarit laukiaisi,
  Aatra vaipuisi vaolle,
  Kyykistyisi kynnökselle.
  En tapa poikoa talosta!"

  Surma hiihti suota myöten,
  Tauti talvitietä myöten.
  Noin puhuvi suuri surma,
  Aika tauti arvelevi
  Talon aittojen takana,
  Mäen alla männikössä:
  "Kenenpä tapan talosta,
  Tapanko tytön talosta?"

  "Jos tapan tytön talosta,
  Katoisi hiiri hinkalosta,
  Rotta ruokahuonehesta,
  Jäisi sulhoset surulle,
  Poikaset pahoille mielin.
  En tapa tyttöä talosta!"

  Surma hiihti suota myöten,
  Tauti talvitietä myöten.
  Noin puhuvi suuri surma,
  Aika tauti arvelevi
  Talon aittojen takana,
  Mäen alla männikössä:
  "Kenenpä tapan talosta,
  Tapanko talosta minnän?"

  "Jos tapan talosta minnän,
  Ei tuosta talo hävinne,
  Naimoiksi nainen katovi,
  Ori toisen ostamoiksi;
  Nainen toinen naitanehe,
  Emäntä etsittänehe,
  Eleä emännän kanssa,
  Polvet poikoa piellä,
  Käsi lasta käännytellä,
  Niinkun muillaki emoilla."

  Tappoipa talosta minnän,
  Pojan naisen pois panetti.
  Mies se naipi uuen naisen,
  Etsivi emännän toisen,
  Saapi naisen naimisella,
  Etsimällähän emännän;
  Saa ei lapselle emoa,
  Huonoiselle hoitajoa,
  Nännin suuhun survojoa,
  Rinnan suuhun rientäjeä;
  Lapset jäivät itkemähän,
  Pienoiset pisartamahan.

  Laulajan alkuruno.

  Läkkääm[1] langot laulamahan,
  Heimokset heläjämähän
  Sukuwirttä suoltamahan,
  Laiwirttä laulamahan!
  Jos ei muut lihawat laula,
  Werewämmät wierettele,
  Niin mä laulan laiha poika,
  Kuiwa poika kuikuttelen,
  Mies weretön wierettelen
  Ennen saatuja sanoja,
  Ennen eukon neuwomia,
  Äitini opettamia,
  Wanhemman warustamia.
  Waan ois[2] muitakin sanoja,
  Toisiakin lausehia
  Tallehella taskussani,
  Alla wyöni ansahassa.
  Net on saamani sanani,
  Omat wirret oppimani,
  Tiepuolista tempomani,
  Kanarwoista katkomani,
  Risukoista riipomani,
  Wesoista wetelemäni,
  Paimenessa käyessäni[3]
  Mustan Muurikin jälessä,
  Kimmon kirjawan perässä.

  Wäinämöinen walmistaikse Pohjolan Sotaan.

  Waka wanha Wäinämöinen
  Teki tieolla[4] wenettä,
  Lato purtta laulamalla.
  Sai wenehen walmihiksi,
  Latoneeksi puisen purren.
  Sitte wanha Wäinämöinen
  Oli ehtiwä[5] hewosta,
  Kulkeissa kuuntelewa.
  Löysi hiekalta hewosen,
  Kultaturwan kuusikolta,
  Aholta hopiaharjan.
  Pisti suitet kullan suuhun,
  Päitensä hopiapäähän,
  Ite istuupi selälle.
  Ajo matkoa wähäsen,
  Pikkuruisen piirahteli;
  Löysi purren itkemästä,
  Wenosen walittamasta.
  Kysytteli, lausutteli:
  "Mitäs itket puinen pursi,
  Wenet hankainen halajat?"
  Pursi taiten wastoaapi:[6]
  "Puisuuttani itken muka,
  Hankauttani halajan;
  Sanottihin tehtäissä
  Saatawan sotiwenettä,
  Sotapurtta puuhattawan;
  Tuowan täyteni rahoja,
  Alukseni aartehia.
  Eipä wiety wainotielle,
  Sotitielle työnnettynä.
  Pahimmatkin maan matoset
  Alla kaarteni asuwat,
  Ilkeimmät ilman linnut
  Pesän päälläni pitäwät."
  Waka wanha Wäinämöinen
  Kysytteli, lausutteli:
  "Tokkos juokset soutamata,
  Airoilla awittamata,
  Puhumata purjehelle?"
  Pursi taiten wastoaapi:
  "Eipä mun sukuni muukan,
  Eikä toinen joukkioni
  Juokse sormin soutamata,
  Airoilla awittamata,
  Puhumata purjehelle."
  Waka wanha Wäinämöinen
  Kysytteli, lausutteli:
  "Joko juokset soutamalla,
  Airoilla awittamalla,
  Puhumalla purjehelle?"
  Pursi taiten wastoaapi:
  "Jopa mun sukuni muukin,
  Sekä toinen joukkioni
  Juoksee sormin soutamalla,
  Airoin awittamalla,
  Puhumalla purjehelle."
  Waka wanha Wäinämöinen
  Koko kansoa kokohon;
  Lato ensin laitapuolen
  Sukapäitä sulhasia,
  Miekkamiehiä jaloja;
  Lato toisen laitapuolen
  Tinapäitä neitosia,
  Waskiwöitä waimoloita.
  Saipa wenehen wesille,
  Sotalaiwan lainehille,
  Ite istuupi perähän,
  Kokan kultasen kuwulle,
  Melan waskisen nawalle,
  Laski päiwän maawesiä,
  Toisen souti[7] sirowesiä,
  Kolmannen meriwesiä.
  Päiwän kolmannen perästä
  Jo näkyypi Pohjan portti,
  Kirjakansa kiimottaapi.
  Waka wanha Wäinämöinen
  Souti suoroa sujotti
  Pitkin Pohjolan jokia.
  Pohjan poikaset porisi,
  Paha parwi pauhoaapi:
  "Astu jalka ensimmäinen,
  Rapahuta rannoilleni!"
  Astu jalan ensimmäisen,
  Rapahutti rannoillensa;
  Toki toisenkin osasi.
  Pohjan poikaset porisi,
  Paha parwi pauhoaapi:
  "Tule Pohjolan pihalle!"
  Meni Pohjolan pihalle.
  "Tule Pohjolan tupahan!"
  Meni Pohjolan tupahan.
  Siell' on miehet miekka wyöllä,
  Urohot sotaaseissa,
  Waimot waskiwaljahissa,
  Tyttäret tinasiloissa.
  Siitä wanha Wäinämöinen
  Weti miekan waskiwyöltä,
  Tuliterän sai tupesta;
  Wälähytti kultawästi,
  Haalotti terä hopea
  Wäinämöisen wäistellessä.
  Listi kuin nauriin napoja
  Päitä Pohjan poikasten.

  Kosiominen.

  Kesät kengitin hewoista,
  Talwet tallikonkaria;
  Waljastin tulisen ruunan
  Tulisella tantereella;
  Wesi tippu wempeleestä,
  Raswa rahkehen nenästä.
  Emoseni waimo wanha!
  Kunpas paitani pesisit
  Mustan käärmehen werellä,
  Kesäkuilla kuiwoaisit.
  Emoseni waimo wanha!
  Hae sukani, saa rätini,[8]
  Haeppa warwashattarani.
  Lähen Hiiestä kosihin,
  Wuoresta walantehestä
  Käy nyt Jesus kelkkahani,
  Jumala rekoseheni,
  Koska jouwun[9] juohtotielle,
  Ajotielle aikauhun.
  Jouwuin neitosen kotihin,
  Tupa oli täynnä tuppisuita,
  Jakku miehiä jaloja,
  Kolpitsa konowolia,
  Peripenkki tietäjiä,
  Owensuu osajaiwia,
  Siwuseinä laulajoita.
  Nuot laulowat Lapin wirttä,
  Hiien wirttä winguttiwat.
  Ulkoo mä runoja kuulin,
  Läpi seinän laulajoita,
  Läpi sammalen sanoja.
  Ite löihemme runoiksi,
  Laikatimme laulajaksi.
  Laulon mä mokomat miehet
  Kissan kirjawan rekehen.
  Kissa tuonne kiiättääpi
  Lapin laajahan salohon,
  Kuss' ei kule karjan kynsi,
  Waella hewosen warsa.
  Laulon wielä mokomat miehet
  Rutjan koskehen kowahan,
  Johon puut päin putowat,
  Hongat latwoin lankiaapi.
  Laulon ma mokomat miehet
  Lapin laajalle lahelle,
  Miesten syöjälle selälle,
  Urosten upottajalle,
  Josta welhot wettä juowat,
  Tulikulkut tulowatten.
  Ja laulon mokomat miehet
  Suin sytehen, päin wetehen,
  Käsin Kalman kattilahan,
  Koprin ilmahan kowahan;
  Polwin hyytä hyppämähän,
  Säärin jäätä särkemähän,
  Riitettä repäsemähän.
  "Anna eukko tyttöäsi,
  Sekä nuorta morsianta."
  "Äsken annan tyttäreni,
  Sekä nuoren morsiamen,
  Kuin suistat suet saloista,
  Karhut kahleisiin asetat."
  Mä suistin suet saloista,
  Karhut kahleisiin asetin;
  Panin suet suitet suuhun,
  Karhut rautakahleisihin.
  "Anna eukko tyttöäsi,
  Sekä nuorta morsianta."
  "Äsken annan tyttäreni,
  Sekä nuoren morsiamen,
  kuin sä kynnät kyisen pellon,
  Käärmehisen käännettelet."
  Minä kynnin kyisen pellon,
  Käärmehisen käännettelin,
  "Anna eukko tyttöäsi,
  Sekä nuorta morsianta."
  "Äsken annan tyttäreni,
  Sekä nuoren morsiamen,
  Kuin sä kylwet kuuman saunan,
  Kuuman saunan rautalauan,
  Wastan rautasen keralla."
  Minä kylwin kuuman saunan,
  Kuuman saunan rautalauan,
  Wastan rautasen keralla.
  "Anna eukko tyttöäsi,
  sekä nuorta morsianta."
  "Jo nyt annan tyttäreni,
  Sekä nuoren morsiamen,
  Korpillen Kojon pojalle,
  Ite Iiwari Kojollen."
  Käy nyt neitonen rekehen,
  Lähe Jesus kelkkahani!

  Rukous sotaan lähteissä.

  Ukoni tulinen turkki,
  Waippa wanhan Wäinämöisen
  Taiwahasta tuotakohon,
  Päälleni puettakohon,
  Koska tulen tuimaan sotaan,
  Tasapäähän tappelohon.
  Tee Jesus kiwinen kilpi,
  Tarha rautanen rakenna,
  Jonka suojasta sotinen,
  Jonka tapellen takoa;
  Ettei minun piilit pysty,
  Terärauat tee wikoa,
  Waikk' ois waskesta walettu,
  Tai huohtawa hopea,
  Terä kullan kuuraeltu.
  Terä syltyksi syseä,
  Kärki käännä käppyrähän.
  Wäinän tyttö kultakulma,
  Waskihelma, wyö hopea
  Wettä wänkille wetäse
  Yheksästä lähtehestä,
  Kolmen korttein nenästä,
  Jot' ei ruuit rupsahtaisi,
  Eikä lukko laukiaisi,
  Pahat jauhot paukahtaisi
  Eikä lyiyt miestä löisi,
  Tinapallit paiskoaisi,
  Pii, pii! piä warasi,
  Salttipietari sanasi.

  Mehtämiehen Rukous.

  Tuolta korpi kuumottaapi,
  Tuolta sintääpi sinerwä;
  Tuonne mieleni tekisi,
  Aiwoni ajattelisi,
  Muien miesten mehtimaille,
  Urosten eräsaloille.
  Koirani keränä wieri,
  Sukseni maan matona
  Mun metälle mennessäni,
  Ja salolle saassesani.
  Miiritär metän miniä,
  Kuuritar metän kuningas!
  Mä sun kullin kuikuttelen,
  Hopehilla houkuttelen.
  Paah nyt metät miekka wyölle,
  Salot kalpio kätehen,
  Wanhat hongat waski wyölle,
  Kuuset kultakalkkaroihin;
  Paah kuin panit muinoselta
  Sinun antiaikoinasi;
  Mun mettälle mentyäni
  Ja salolle saatuani,
  Korwelle kohottuani,
  Mäen päälle päästyäni,
  Kuuna paisto kuusen oksat,
  Päiwänä petäjän latwat;
  Kuuna paisto kuullut poika,
  Päiwänä tytär pätöwä.
  Mielly mehtä miehiisi,
  Tammeinen uroihisi,
  Lepy lehto, kostu korpi,
  Taiwu ainoa Tapio;
  Lepy minun miehilleni,
  Kostu minun koirilleni.
  Eipä miesten muienkahan
  Sinisemmät silmäripset,
  Koreamat kulmakarwat,
  Kuin on meiän miehilläkin.
  Eipä miesten muienkahan,
  Mehtikoirat kultasemmat,
  Kultasemmat, kuulusammat,
  Kuin on meiän miehillämme,
  Eikä miesten muienkahan
  Sukset hoikat hopehesta,
  Sauwat waskesta walettu;
  Anna koiran kohti juosta,
  Penun julki julkotella,
  Saata kontion kotihin
  Eli petran palkaille.
  Ota kultanen kurikka
  Eli waskinen wasara,
  Jolla korwet kolkuttelet,
  Salot synkät sylkyttelet,
  Että wilja wirtoaisi,
  Sekä karja karkuaisi,
  Miehen ehtiwän etehen,
  Weä Wirosta, tuo Turusta,
  Kiikkalasta, Kaakkalasta,
  Pimeästä Pohjolasta,
  Lapin synkiltä saloilta;
  Saata tällen saarekselle,
  Tälle kummulle kuleta,
  Minun pyytöpaikoilleni,
  Minun saalissalmilleni,
  Jota saalis saataisihin,
  Erän toimi tuotaisihin,
  Minun pyytöpäiwinäni,
  Sinun antiaikoinasi.
  Waan jos mehtä merkin annat,
  Niin sano salon isäntä:
  "Ei tule turkkia yhestä,
  Hattua kahen nahasta
  Waan jos sä satoja annat,
  Tuhansia tuppaelet,
  Niin mä werkahan wetäinnen,
  Panein saksan palttinoihin;
  sillat silkin, suot sametin;
  Werkahan wetelät paikat,
  Pahat paikat palttinoihin,
  Metän ukko hallaparta
  Metän kuulusa kuningas!
  Lyöte lykkywaatteisihin,
  Antipaitoisi paneite!
  Laske juoni juoksemahan,
  Wirka wippelehtämähän."

  Rukous Peuraa pyytäissä.

  Typeryyttä itki tyhjä,
  Wajouttansa walitti:
  Missä antaja asuupi,
  Elääpi hywä emäntä,
  Puhas muori puuhoaapi?
  Tuolla antaja asuupi,
  Elääpi hywä emäntä,
  Puhas muori puuhoaapi;
  Sakaroilla sarwilinnan,
  Metän linnan liepehillä.
  Mitä tuo tekeepi tuolla?
  Luista linnoa tekeepi,
  Kynsistä kyhäeleepi.
  Annikka awainpiika,
  Eewa piika pikkarainen,
  Soitellos mesinen pilli,
  Simapilli piiparoita
  Korwalla ehon emännän.
  Et emäntä lienekkähän,
  Jos et piikoa pitäne;
  Sata piikoa pitäne,
  Tuhat muuta käskylläistä,
  Pihtipuolisen pitäjää,
  Karjan kaiken hallihtiaa,
  Wallihtiaa wiljan kaiken;
  Piteliää pitkän karjan,
  Suuren juonen juohteliaa.
  Laske laapi lampahasi
  Minun pyytöpaikoilleni,
  Käytäwillen keinoilleni.
  Lumikki tytär Tapion!
  Luikuta lumikkiasi
  Tämän ilman kannen alle,
  Kohti miestä pyytäwöä,
  Kohti konstia uroota,
  Wasten waimon kannettua;
  Anna juosta joutusasti,
  Wikewästi wiilletellä.
  Kuin ei täywy tännempöä,
  Niin tuo tuolta tuonnempoa
  Yli kahtojan kaheksan,
  Yli pyytäjän yheksän
  Minun pyytöpaikoilleni,
  Käytäwillen keinoilleni;
  Takoa Tanikan linnan,
  Pohjan penkereen perältä;
  Paikoilta papittomilta,
  Mailta ristimättömiltä,
  Nimen tietämättömiltä,
  Kirkon seihtemän seliltä
  Anna juosta joutusasti,
  Wikewästi wiilletellä.
  Hiien poika pikkarainen,
  Hyppäjä hywän selän!
  Ota kultakannuksesi
  Hopeaisen orren päästä,
  Kultasesta lippahasta,
  Waskisesta wakkasesta;
  Sillä kutkuta kuwetta,
  Sekä kaiwa kainaloita;
  Anna juosta joutusasti,
  Wikewästi wiilletellä,
  Kohti miestä pyytäwöä,
  Kohti konstia uroota,
  Wasten waimon kannettua,
  Waskisissa waljahissa,
  Kultasissa kahlehissa.
  Tästä tänne tie meneepi,
  Rata uusi urkeneepi,
  Mennä suuren, mennä pienen.
  Täst' on sillat silkin pantu,
  Sillat silkin, suot sametin,
  Palttinoin pahimmat paikat,
  Pahat paikat palttinalla,
  Pantu saksan palttinalla,
  Weran äärillä weetty.
  Ukkonen isä ylinen,
  Mies on wanha taiwahinen
  Ota kultanen kurikka,
  Hopeaisen orren päästä;
  Sillä siwalla siwuja,
  Komauta konkeloa,
  Säwäytä säikälettä;
  Pane luut lotajamahan,
  Sääret säikälehtämähän.
  Metän armas antimuori,
  Metän piika pikkarainen!
  Millon wilja wirtoaapi,
  Kuin hän kahtoopi yliten,
  Sillon aitoa ylennä;
  Millon kahtoopi alaten,
  Sillon aitoa alenna,
  Kuin ei wilja wierimällä,
  Sillon aita annollansa.
  Anna juosta joutusasti
  Wikewästi wiilletellä;
  Tälle maalle tultuasi,
  Puna lanka portahaksi
  Päälliten tulisen kosken;
  Sillat silkillä siota,
  Pahat paikat palttinalla,
  Weran äärillä wetele.
  Pane pursto purjeheksi,
  Seipo seiliksi rapaja.
  Anna juosta juotusasti,
  Wikewästi wiilletellä,
  Ilman päiten wierimätä,
  Sikloin siwuamata.
  Ota wihta wiiakosta,
  Koiwu korpinotkelmosta;
  Jok' ei wirkku juoksemahan,
  Sitä siimalla siwauta,
  Nahkaruoskalla napauta,
  Kiiätä kiwen mujuilla,
  Papeloilla paah perästä.
  Ota wihta wiittä syltää,
  Koiwu kolmia tapaja,
  Jolla witot wiljoasi,
  Karkottelet karjoasi.
  Utu tyttö, neito terho,
  Luonnotar, tytär Tapion!
  Sieklo sieklalla utuja,
  Uroon tuuhun tuntemata,
  Miehen wainun wainumata.
  Utu silmille siwalla,
  Terhen korwille karista.
  Lehtisilmä, haahen lanka!
  Pyywys kahtia jakoa;
  Jonka saatat saalihiksi,
  Suuta silkillä sitaise,
  Wäännä päätä wäärällehen,
  Jot' ei pieksä pellawoita;
  Eikä liinoja lewitä.
  Pistä pellawapiwosi,
  Sekä kultakuontalosi
  Hopeaisen orren alle,
  Tuona yönä ensimäisnä,
  Toisna yönä keskimäisnä,
  Wiikon päässä wiimeistäin.
  Tuoppas tuota, tuulillain,
  Tuulillain, tuiskuillain,
  Säilläin ja sateillain,
  Kohti miestä pyytäwöä,
  Kohti konstia uroota,
  Wasten waimon kannettua.
  Eipä miesten muienkahan
  Sinisemmät silmäripset,
  Koreammat kulmakarwat,
  Jalan heitto hempeämpi
  Kuin on miesten meiänkin;
  Eikä miesten muienkahan
  Silkkiset sukan sitehet,
  Hopeaiset housun nauhat.
  Lyöppä Ukko uutta puuta,
  Säwäytä säikälettä,
  Komauta konkeloa
  Wiljan syntymäsioilla,
  Rahan karwan kaswinmaalla.

  Rukous jänistä pyytäissä.

  Ukkonen isä, ylinen,
  Mies on vanha taivahinen!
  Nosta pilvi luotehelta,
  Toinen lännestä lähetä,
  Kolmas kohota koilta;
  Syrjin yhtehen syseä,
  Lomatusten loukahuta.
  Saappa mettä warwuilleni
  Metisestä taiwahasta,
  Sima pilwestä pirota
  Warwulleni keskimäiseen.
  Muut täss' on wihawat warwut
  Waan yks' on metinen warpu,
  Jok' on latwoin laskettuna,
  Latwoin laskettu lumehen,
  Tywi on käätty taiwosehen.
  Latwa pihtiä pitääpi,
  Tywi jousta jännittääpi.
  Eilen mä käwin metässä,
  Kolm' on linnoa metässä;
  Yks' on puinen, toinen luinen,
  Kolmas on kiwinen linna,
  Se linna Ewestin linna.
  Kuus' on kultaikkunoa
  Kunni linnan kulmanteella.
  Mä katon sisähän noista,
  Siellä antajat asuwat
  Ja wiruwat wiljan eukot.
  Käet on kultakäärehillä,
  Sormet kultasormuksilla.
  Annikka awainpiika,
  Ewa piika pikkarainen!
  Mene aittahan mäelle,
  Laske laapilampahasi,
  Lupiluppakorwasesi.
  Anna juosta joutusasti,
  Wikewästi wiilletellä
  Muien sikloin siwute,
  Muien ansoin alate,
  Minun pyytöpaikoilleni,
  Käytäwillen keinoilleni,
  Kohti miestä pyytäwöä,
  Kohti konstia uroota,
  Wasten waimon kannettua.
  Jok' ei wirkku juoksemahan,
  Sitä wirkuta witalla;
  Lyöppä wirkuksi witalla,
  Nopeaksi nuoran päällä;
  Joka tieltä pois meneepi,
  Tiellen korwasta kohenna,
  Nahkaruoskalla napauta,
  Kiiätä kiwen mujuilla,
  Papeloilla paah perästä.

  Karhun päälliset.

  Mehtolan metinen muori,
  Metän kultanen Kuningas!
  Tule nyt häihin härkösesi,
  Pitkäwillasi pitohon.
  Otan nenän Oholtani,
  Wainun tuntemattomaksi;
  Otan korwan Oholtani,
  Korwan kuulemattomaksi;
  Otan silmän Oholtani,
  Silmän näkemättömäksi;
  Kuin sitte pääkallo saatetaan petäjään

  Lähe nyt kulta kulkemahan,
  Rahan armas astumahan
  Kullaista kujoa myöten,
  Hopeaista tietä myöten.
  Täst' on sillat silkin pantu,
  Sillat silkin, suot sametin,
  Pahat paikat palttinalla,
  Weralla wetelät paikat.
  Ei tästä etäälle wieä,
  Wieään mäntyhyn mäelle,
  Petäjääseen pellon päähän,
  Siihen tuuli turwan tuopi,
  Aalto ahwenan ajaapi,
  Siwullais on siikasalmi,
  Luonais on lohiapajas,
  Juot wettä wiereltäsi,
  Syöt tuoresta kaloa;
  Siin' on hywä ollaksesi,
  Armas aikoellaksesi.

  Uhrisanat saaliin jälestä.

  Metän ehtoisa emäntä,
  Metän kultanen Kuningas!
  Tule nyt kullat ottamahan,
  Hopeat walihtemahan.
  Lempi liinasi lewitä
  Alla minun kultieni;
  Kullan maahan tippumata,
  Hopean riwestymätä.
  Mull' on kullat kuunikuset,
  Toiset päiwän selkeämmät,
  Kolmannet iänikuset,
  Isäni soasta saamat,
  Wetämät Wenäeheltä,
  Taluttamat tappelosta
  Alta Riian riitelemät.
  Minun kultani kuluwat,
  Hopeani hoikeneepi;
  Sinun on kullat karwasemmat,
  Minun on kullat kirkkahammat.

  Sanat jotka luetaan Karhulle  Kontiolle, Oholle
  kuin karja
  kewäällä ensimmäisen kerran lasketaan laitumelle.

  Missä Ohto synnytetty,
  Messikämmen käännytelty?
  Luona kuun, tykönä päiwän,
  Otawaisten olkapäillä.
  Sielt' on maahan laskettuna
  Kultasessa kätkyessä,
  Witjoissa hopeisissa.
  Ohtoseni ainoseni,
  Mesikämmen kaunoseni!
  Älä sorra sontareittä,
  Kaaha maion kantajoa;
  Kun sä kuulet karjan kellon,
  Helkkäwän hewosen kellon,
  Hiwo hietahan nenäsi,
  Tunkee pääsi turpeesehen;
  Tai kule siikana siwute,
  Wetelete wein kalana
  Minun ruokaruohoistani,
  Minun henkiheinistäni.
  O Ukko ylinen herra,
  Mies on wanha taiwahinen!
  Pane panta pihlajainen,
  Ympäri nenän nykyrän;
  Jos ei pihlaja pitäne,
  Niin sä rauasta rakenna.
  Wai jos rauan ratkaseepi,
  Ja wielä mennee wioille,
  Suuhunsa tulinen tulppa,
  Lemmon lukko leuwoillensa.
  Metän Ukko hallaparta,
  Metän kuuluisa kuningas!
  Kätke koirasi kolohon,
  Rakkisi rapaja kiinni,
  Ite ilmonen Jumala,
  Tuonne taiwojen takanen!
  Kuin katot katoksen alla,
  Niin kato katottomassa;
  Kuin sä hoitat huonehessa,
  Niin sä hoita hongikossa.

  Käärmeen lumoussanat.

  Matoseni, mammoseni,
  Maan siika, siliä siika,
  Kulon kultasen alanen,
  Lehen lemmen juurehinen,
  Letti raunion alanen,
  Kieppi kannon juurehinen!
  Sykerräte sykkyrähän,
  Käperräte käppyrähän;
  Käyppäs tällen kämmenelle,
  Tälle sormellen sowite.
  Sule suusi, peitä pääsi,
  Kätke kielesi käpeä.
  Willa suusi, willa pääsi,
  Willaset sinun wihasi,
  Willanen sinä itekkin.
  Tunkee pääsi turpeesehen,
  Mätä pääsi mättääsehen;
  Jospa tuolta pääsi nostat,
  Ukko pääsi särkeääpi
  Pilwillä pisaroilla,
  Rakehilla rautasilla.

  Hylkeen synty.

  Wähä Wäini Maunin poika
  Teki tieolla wenettä,
  Laitto purtta laulamalla.
  Sai wenonen walmihiksi.
  Sen katto kalan ketulla,
  Sorti sorwan suomuksilla,
  Hyyti hylkehen talilla.
  Souteleepi, jouteleepi
  Ympäri Newan jokia
  Newan nientä kierteleepi.
  Huuti Huiko niemen päästä,
  Määkäsi mäen takanen:
  "Kenen on wene wesillä,
  Kenen laiwa lainehilla?"
  "Wene wanhan Wäinämöisen
  Tuulen wirkka, Turjan wilkka,
  Wetonen wenehen wilkka."
  Mies on nouseepi merestä,
  Aallosta ylenteleikse,
  Meren luotoin lukia,
  Ween kaloin kahtelia.
  Kuus on kukkoa käessä,
  Kuus' kunni kukan nenässä;
  Kaikk' on täynnä raaniloita,
  Siit' on hyyty hylkeheksi.
  Jos olet pahoa tehnyt,
  Tule työsi tuntemahan;
  Wie pois wihasi tästä
  Keltasihin keuhkoisi,
  Makeihin maksoisi,
  Saata sappisi sisälle;
  Muuta wiinaksi wihasi,
  Maioksi pahat makusi.

  Kosia.

  Lenti kokko koilta ilman,
  Hawukkainen halki taiwaan;
  Siipi taiwoa tapasi,
  Toinen wettä wiepraeli.
  Liitteleikse, laatteleikse
  Liitti miesten linnan päälle,
  Nokalla kolisteleepi.
  "Miesten linna rautakatto,
  Ei tähän sisälle pääse."
  Kokko lenti koilta ilman,
  Hawukkainen halki taiwaan;
  Siipi taiwoa tapasi,
  Toinen wettä wiepraeli;
  Kahteleikse, käänteleikse,
  Liitteleikse, laatteleikse,
  Liitti naisten linnan päälle,
  Nokalla kolisteleepi.
  "Naisten linna waskikatto,
  Ei tähän sisälle pääse."
  Lenti kokko koilta ilman,
  Hawukkainen halki taiwaan;
  Siipi taiwoa tapasi,
  Toinen wettä wiepraeli;
  Kahteleikse, käänteleikse,
  Liitteleikse, laatteleikse,
  Liitti neien linnan päälle,
  Neien linna liinakatto.
  Nokalla kolisteleepi,
  Jo tähän pääsi sisälle.
  Kuin sitte sisälle pääsi,
  Kahteleikse, käänteleikse,
  Kuk' on hienoin höyheniltä,
  Kuka sulilta sulowin,
  Senpä kokko kopristaapi,
  Hawukkainen haiwertaapi;
  Jok' on kaunis kaswoiltansa,
  Sekä warrelta walittu.
  "Mistäs tiesit terholainen,
  Osmolainen tien osasit,
  Tämän neion nousewaksi,
  Wasta kaswawan kanasen?"
  "Siitä tiesin terholainen,
  Osmolainen tien osasin,
  Isosi hywältä kuulu;
  Kuulu kullalta mereltä,
  Hopehilta lainehilta;
  Emosi hywältä kuulu;
  Syötti wierahat wälehen,
  Nosti leiwät leppehesti."

  Lemmen nosto.

  Oli piika pikkarainen,
  Kolmen sormen korkunainen,
  Pikkusen pitunen waaksan;
  Tuollen ei tullut sulhasia.
  Nostin Lemmen liehumahan,
  Kunnian kukostamahan
  Yli kuuen kirkkokunnan,
  Yli kappelin kaheksan.
  Nouse Lempi liehumahan,
  Kunnia kukostamahan,
  Yli kuuen kirkkokunnan,
  Yli kappelin kaheksan!
  Sian nahka silmiltäsi,
  Koiran nahka korwiltasi,
  Päältäsi pahat pakanat.
  Naiaanpa nasanenätkin,
  Jouetaanpa jormunaamat;
  Miks' ei siis sinua naia
  Suon kukaista, maan kukaista,
  Kaiken kaupungin kukaista,
  Wesiheinän hempeyttä,
  Kastekkorren kauneutta,
  Makeutta mesimarjan!
  Ei naitu naintawuonna,
  Kirkiwuonna kihlattuna,
  Wiety wiimeissä kesänä.
  Hei Lempi, heräjä Lempi
  Tämän lapsen lantioille,
  Tämän peipposen perälle!
  Nouskoon kiihko kiimasuosta,
  Häkärä haiyn perästä,
  Tallista orihin kiihko,
  Tamman kiihko tanhuasta,
  Lepiköstä lehmän kiihko,
  Kissan kiihko kiukuasta,
  Kasin pienen karinasta,
  Penun pienen penkin alta.
  Ei sitte sinä ikänä,
  Jota ei tänä kesänä,
  Lempi nousse liehumahan,
  Kunnia kukostamahan!
  Nouse Lempi liehumahan,
  Kunnia kukostamahan.
  Nouse nuorin nostamata,
  Terwaköysin tempomata.
  Jos et nouse niin mä noiun,
  Jos et kiihy niin ma kiruun.
  Linnat liikku, järwet läikky,
  Wuoret waskiset wapisi;
  Miks' et siis sinäin liiku?
  Liiku liikuteltaessa,
  Järky järkyteltäessä!
  Taitin mä wastan warwikosta,
  Otin wettä lähtehestä,
  Pesemään mun pienostani,
  Puhistamaan pulmostani.
  Niinkuin pulmosen puhistit,
  Niin pese Jesus piikasi
  Naisten naarojen sanoista,
  pakinoista parratonten,
  Pakinoist' on partasuien!
  Ken on päälle kahtoneepi,
  Kahtohoon metosin silmin,
  Lemmen silmin liehaohon,
  Paah nyt kullat kuultamahan,
  Hopeat helistämähän!
  Tässä wastassa hywässä
  Kuin lienee lehtien luku,
  Niin on miestä kahtomassa.
  Tässä wastassa hywässä
  Kuin lienee urpien luku,
  Niin lie luku sulhasien.
  Nostin Lemmen liehumahan,
  Kunnian kukoistamahan;
  Tulipa metinen pilwi
  Metisestä taiwosesta,
  Sato mettä taiwosesta,
  Mettä taiwahan nawalta.
  Wielä meiän piikalasten
  Tuleepi Turusta wiejät,
  Pojat toiset Torniosta.

  Wäinämöisen Kiellot.

  Kielti wanha Wäinämöinen
  Kukkaroa paikattua
  Wyöltä miehen naimattoman.
  Kielti wanha Wäinämöinen
  Maantiellä makoamasta,
  Syänyöllä huutamasta,
  Wenehessä wieremästä,
  Paatissa parahtamasta.
  Kielti wanha Wäinämöinen
  Syömästä siian suolta,
  Hauin wuolta wuolimasta,
  Ahwenan alasta puolta.

  Lasta uneen kylwettäissä.

  Mist' on pulmat puuttununna,
  Taikiat tapahtununna?
  Kiwistäkö, kannoistako,
  Wai on wanhoista akoista,
  Wai on watturaunioista,
  Wai on siitä seipähästä,
  Joss' on korppi koinittuna,
  Musta lintu mulkuttuna?
  Tule turwa Jumalasta,
  Helppo hengen haltiasta,
  Wara waimoista pyhistä,
  Turwa Luonnon tyttäristä.
  Uni ulkona kysyypi,
  Unen poika porstuassa,
  Koukkaapi owen takana:
  Onko lasta kätkyessä,
  "Onko pientä peittehessä,
  Wakaista waattehissa?"
  Tule tuutuhun Unonen,
  Käy Unonen kätkyhyni,
  Lapsen pienen peitteesehen,
  Wakahisen waatteisihin;
  Anna maata lapsen pienen,
  Lewätä wähäwäkisen.
  Nukuta Jumala lasta,
  Makahuta Maariainen;
  Saisi likkakin lewätä,
  Lapsen orja olla jouten.
  Läkkää nyt maata maan luwalla,
  Maan luwalla, puun luwalla,
  Kaiken kartanon luwalla.
  Maaria makahuttaon,
  Jumala ylös nostaohon
  Jumalata kiittämähän,
  Jesusta ylistämähän.

  Sairaita kylwettäissä.

  Mistä puuttu pulmahinen,
  Mistä taikia tapahtu?
  Kiwistäkö, kannoistako,
  Wai on wanhoista akoista, j.n.e.
  Tietomiesten tienohilta,
  Lakkipäien lainehilta,
  Noitien noronenistä,
  Mäkipäistä möyrymiesten,
  Mullista muhajawista,
  Maista liikuteltawista,
  Lummetkoirain koista,
  Kalmalaisten kartanosta,
  Karhun kiljun kalliolta,
  Rewon reuwuntasialta,
  Jäniksen jäwintämaalta?
  Ukko taiwain napanen,
  Remopilwiin reunahinen!
  Piä pilwissä keräjä,
  Säkehissä neuwo selwä;
  Nosta lonka luotehelta,
  Pilwi pitkältä perältä,
  Koko kolmelta taholta,
  Yheksältä yhjäytä,
  Nurin puolin nyhjäytä
  Saa kyitä käärmehiä,
  Saa rauaista raetta
  Noien noitien norolle,
  Lietomiesten tienohille j.n.e.
  Tuhat tuttua tuleepi,
  Sata herran sankaria
  Ylähältä taiwosesta.
  Ne tuopi tulisen miekan,
  Parahalta paimenelta.

  Nykysempiä Runoja ja Lauluja.

  Laulajan alkuwirsi.

  Minä mies wähäwäkinen,
  Uros heikkohengellinen
  En ole iso iältä,
  Wahwa warren kaswannolta.
  En ole opissa ollut,
  Käynyt koulukumppalissa;
  Waan joko ryhtynen runohin,
  Laikahtanen laulamahan.
  Laulan, laulan, weitoseni!
  Anna aikasi ilohon,
  Ota kultakanteleesi
  Hopeaisen orren päästä;
  Toinen kanna kammarista,
  Sormet kielillen sowita,
  Äänet yhtehen aseta.
  Anna sinä Suomen kansa,
  Anna Sawo, anna Kainu,
  Anna armas Karjalainen,
  Anna Hämehen asuja,
  Anna kuulua kujilla,
  Anna kaikua kylissä
  Sekä soitto, että laulu,
  Ilotekosi totinen.

  Sorweuksen laskemisesta.

  Sorweuksen somat sanomat,
  Umpijärwen uuet postit
  Nyt on tullunna tutuksi,
  Meiän maassa mainituksi;
  Kuin on juossut Jortanimme,
  Kaonna kalawetemme.
  Tänä suurra sunnuntaina,
  Juuri juhlahelluntaina,
  Kansa kaikki kaiwahtaapi
  Kirkon luona kiiruhusti.
  Sillon sillat siirrettihin,
  Laituritkin laskettihin;
  Kokonansa Kortilasta,
  Kohta kartanon perästä
  Myötä wirtahan meneepi,
  Joen suuhun joutusasti,
  Pikasesti Pieliselle,
  Ween kanssa kauheasti.
  Samasta sausta tuosta
  Saatu surkiat sanomat
  Hätähuuto huikeampi.
  Kowin huuti Matti Hulkko,
  Pekko paipahti paremmin,
  Kowemmasti Kortilainen:
  "Nyt taisi taloni mennä,
  Kaatuu maahan kartanoni;
  Wiepi wiimeiset eloni,
  Aitoista wesiajolle."
  Ääni kaiku kalliolta,
  Saaresta tämä sanoma:
  "Tuohon suolamme sulawat,
  Rakehemme raukiawat."
  Lukkari lujasti huuti
  Lewoskassa lemmon lailla:
  "Tuohon walkkini wajoopi
  Jalat liettywät likahan."
  Kirkkoherra kiiruhusti
  Myötä wirtoa meneepi,
  Wenehellä wettä myöten,
  Lewoskahan lennättääpi.
  Lukkari sano samassa,
  Ruotin kielen kertoaapi:
  "En minä apua saanut
  Tähän työhön tuttawilta."
  Kirkkoherra kielellänsä
  Sanoopi samassa hällen:
  "Kenen hepo hettehessä,
  Sen käsi oma alinna."
  Samasta sanasta tuosta
  Otti lukkari opiksi;
  Werkawiittansa wetäsi,
  Päältänsä poies puotti;
  Kohta tarttu tammahansa,
  Aasinsa ylös awitti.
  Sitte Lukkari sanoopi:
  "Äläs hästi tuosta huoli,
  Älä walkkini walita,
  Kyllä mä sun kuiwalle kuletan,
  Saatan pappilan pihalle,
  Siellä saanen suuhun sulle,
  Palowiinalla wirotan,
  Sulailen suurusweellä."
  Sitte Lukkari sanoopi:
  "Woipa juutasten tekoja,
  Pirujen pahoja töitä!
  Minä miessä ensimäissä
  Annan kuulla kihlakunnan,
  Esiwallalle walitan,
  Että saaha ruunun sakon,
  Ehtiä eloista makson,
  Hinnan heinistä hetikin;
  Pelloista paras panema,
  Wielä niityistä nimetä
  Ja kanssa kalasuluista,
  Aiaksista aikasumma."
  Mies oli kainu Karjalainen,
  Matti muita muitterampi,
  Jo kohta sanan sanoopi:
  "Minä mies lähen kylähän,
  Kulekselen Kuopiohon,
  Esiwallalle walitan
  Tätä suurta surkeutta,
  Kuin on meillä kuulununna,
  Näkynynnä näillä mailla."
  Jopa kahta Joulukuussa
  Saatihin sanoma kuulta,
  Ett' on saatu suiniherra,
  Lantmittari lawea,
  Joensuusta jouhiparta,
  Joll' oli harwa hammas suussa,
  Puhe kanssa puuttuwainen.
  Keskellä kesäsyäntä
  Alko herra helponlainen
  Toimitusta toimitella;
  Waan ei wielä warsin wirkku
  Ollut meille oiwa herra,
  Ennen kuin se ennättääpi
  Saaha pienet saatawansa,
  Käsiantimet awarat.
  Niin on herra Niilessoni
  Tullut miehille tutuksi
  Asioita aprikoimaan,
  Mitä warsin wastatahan.
  Suiniherra hempeästi
  Sanoopi samassa heillen,
  Ano antimet parahat,
  Terwatynnyrit tyköönsä.
  Akselista alko suini,
  Luutenantista lopeetin
  Siitä hiekalle hiwuwat,
  Lammin pohjalle latowat.
  Totta nyt tohina käypi,
  Kosken rannalla kohina.
  Somasesti Sonnit juoksi,
  Ajeliwat ajutantit,
  Katonutta kaipasiwat.
  "Niin on mennyt niittunurmi,
  Kuin on meille kuulununna,
  Kaukoa kajahtanunna."
  Suuttu suuret suiniherrat,
  Kiisti kirkon palweliat;
  Hauankaiwaja hawahti
  Korwallensa koskeneeksi;
  Lakki lenti liettehelle.
  Hippa hiekalle putosi
  Koska Lukkari lujasti
  Kopahutti korwan päälle.
  Suiniherrat suutuksissa
  Sanoopi samassa heille:
  "Heretkänne helpommaksi
  Tuosta kiistasta kiwasta!"
  Sitte Lukkari sanoopi:
  "Pahnan pohja on pappilassa,
  Puolipäiwä lukkarissa,
  Sinne siiwolla menemme
  Ja kulemme kunnialla."

  Nimismies Mantelin ryöstöstä.

  Tuli kummat kuun ikuset
  Koreassa Koitereessa.
  Manteli matala herra,
  Nimismies lihawa niska
  Oli ottaja werojen,
  Saattaja sawurahojen;
  Ensin ryösti Rytkölässä,
  Sitte Härkölän häwitti;
  Pani turkit tukkusehen,
  Sarkatorwet saalajasi;
  Siitä koki kotihinsa
  Wenehellä wettä myöten.
  Akat airoille asetti,
  Hienosormet soutamahan;
  Kiinnitti Kiwilahelle,
  Souti Juuwan saaren päähän.
  Lauri huuhasta tuleepi,
  Härkönen hämyämästä;
  Rakin rannalta tokahti,
  Hywän herran heinikosta,
  Lehosta lewiäturwan.
  Noin puhuupi purtsaturpa.
  Sawon rakki raskuttaapi:
  "Jo konna kotisi ryöstin,
  Otin entiset elosi."
  Lauri warti wastoaapi:
  "Woi sinua Hiien hurtta,
  Sawon rakki, sarkatankki,
  Koskas mun kotini ryöstit,
  Otit entiset eloni;
  Jo olen weron wetänyt,
  Kuittini kulettanunna."
  Manteli matala herra,
  Nimismies lihawaniska
  Kohta korwalle sukasi,
  Tuosta tukkahan tuhatti;
  Lauri alle lankiaapi.
  Marketta matala waimo,
  Waimo kaunis Kaltiatar,
  Jo näki tuhun tulewan,
  Hätäpäiwän päälle saawan;
  Otti oksia metästä,
  Haki rannalta hakoja,
  Pani paksun pallehille,
  Liitti liioille lihoille.
  Manteli matala herra,
  Nimismies lihawaniska,
  Tunti koskewan kowasti,
  Kipeästi kiusasowan;
  Weti miekkansa tupesta,
  Rappais rauan kiiltäwäisen,
  Pisti Marketan mahaan,
  Kaltittaren kaulaluuhun.
  Marketta matala waimo,
  Waimo kaunis Kaltiatar,
  Eipä wästiä walinnut,
  Eikä päätä ennättänyt,
  Tempasi terästä miekan,
  Päällä kylpi kylkiluita,
  Selkäsuonia sipeli,
  Mantelin mahalihoja.
  Jo ukot unesta nousi,
  Harakat ylös hawahti;
  Pian pistihen pihalle,
  Kuuristihen kuulemahan,
  Kallistihen kahtomahan.
  "Woi minä polonen poika,
  Woi poika polon alanen!
  Mikä lie soan suorittanut,
  Wenäläisen wiehättänyt
  Minun raukan rantohini,
  Kaiwotielleni katalan."
  Jussi juoksissa heleepi
  Harakka hajalla siiwin,
  Purstoansa puisteleepi;
  Päästi Mantelin manalta,
  Hywän herran helwetistä.
  Noin puhuupi purtsaturpa,
  Sawon rakki raskuttaapi:
  "Äläs huoli, Hiien huora,
  Wielä mä sun sakolle saatan,
  Rapsoan rahan weolle,
  Keräjissä käyessäni."
  Marketta matala waimo,
  Waimo kaunis Kaltiatar,
  Heti helmansa kohotti,
  Nosti harmahan hameensa,
  Näytti wiimeisen wihansa,
  Häpiänsä häilähytti.
  Lauri lakihin meneepi
  Aina akkansa keralla,
  Kanssa Kaltiattarensa;
  Huoperinen wanha herra
  Lakikirjaansa lukeepi,
  Tutkiipi toen perästä:
  Nimismies nimeltä kuullut,
  Waan ei kuullut kunnialta,
  Pois ois pantawa wiralta,
  Korjattawa kunnialta.
  Waan ei heitä helpon lailla,
  Pani mustaksi paperit,
  Lyönti kirjat loitommaksi;
  Tutkia on Turussa herra,
  Hywä herra Helsingissä;
  Tutki tuomari Turussa,
  Hywä herra Helsingissä:
  Nimismies nimeltä kuullut,
  Waan ei kuullut kunnialta,
  Wirka wiepi helwettihin,
  Piinan paikkahan pahaan,
  Kuolemahan kauhiahan.

  Paimenten koirasta.

  Kummurannan kuullut piiat,
  Katrina kipokaponen,
  Liisa piia lipperoinen,
  Annikka aniparainen;
  Paawo paimenten isäntä,
  Käwit nuot piennä paimenessa,
  Lassa lammasten keralla.
  Heitit leipänsä leholle,
  Kalliolle kakkaransa.
  Oli Halli harras koira,
  Ennätti ewähät syöä,
  Kakkaraiset kalliolta.
  Paawo paimenten isäntä
  Kohta suuttua suhatti,
  Raksin koiwusta rapasi,
  Jonka kulkkuhun kurautti.
  Sano sitte saattaneensa,
  Pusuhun puottaneensa:
  "Jo nyt on kuollut koira rukka,
  Rakki rukka rauennunna,
  Entinen emokkikoira,
  Pienten penturiin tekiä."
  Mikko oli miehiä parain,
  Hukka muita muitterampi,
  Ongella osattomalla,
  Waiwasella pyywyksellä.
  Löysi kohta koiran raaon,
  Ja sano sanalla tällä:
  "Ole kiitetty Jumala!
  Jopa nyt yhyn erääni,
  Sekä satun saalihini;
  Tok' on tuohon saukko kuollut
  Ween rakki rauennunna,
  Wai lieneekö itek ilwes,
  Uuppununna uintatiellä,
  Wesimatkalla wäsynnä,
  Pusun pohjaan puuttununna;
  Kosk' on suuri koostansa,
  Eikä näätäsen näkönen."
  Otti siitä ongen siiman,
  Jolla tuon weti weneeseen,
  Alko soutoa soreesti,
  Wikewästi wiilletellä;
  Pusun salmehen samosi.
  Hukka raawo rannikolle,
  Wetäsi weneestä kohta;
  Kahto siitä karwan juurta:
  "Onko tätä sirikat syönnä,
  Tonkinna wesitorakat?"
  Tuoll' oli kaksi Karjalaista,
  Sekä Heikki Herttuainen,
  Nuot sano samasta suusta:
  "Woi sinua hullu Hukka!
  Koskas koiria kokoat
  Keskellä kesäsyäntä,
  Oisit tuon talwellain tawanna
  Joulun alla juostessasi,
  Syänkuilla syöäksesi."
  Hukka arwasi asian,
  Ja sano sanalla tällä:
  "Olkaat waiti weikkoseni!
  Ei wiel' ol' wikoa tullut,
  Joss' on suolalla huwempi,
  Rakehilla rakkahampi,
  Niin on kelpo keitoksissa;
  Tästä mä pian pitoset
  Joka päiwä joulunani,
  Sekä kestit kekrinäni;
  Annan suolet soutajalle,
  Pään perän pitäjälle,
  Maksat maalta kahtojille,
  Liisalle lihawin paikka,
  Annille aniparahan,
  Kakkarmakkaran Katille,
  Koiran paskan Paawalille,
  Jok' on wienynnä wesille,
  Surman teille työntänynnä,
  Ja Pusuun puottanunna."

  Karmalan Tytöstä.

  Hyw' on tyttö Hyppösessä,
  Kaunis Karmalan kylässä.
  Ei suate Suomen miestä,
  Ei taho talonpoikasta;
  Tahtoo maata manttelissa,
  Werkawiitassa wirua,
  Alla kurtikan asua.
  Sahwiskon soria poika,
  Kapitaini miesi kaunis,
  Tuo on illalla tuleepi,
  Asteleepi yön alussa.
  Pian luihahti luhille,
  Lähettise lääwän päälle.
  Setän Ewa päälle kahto,
  Kuunteli kujan sisässä.
  Tuollen riuna ripsattihin;
  Ei riuna mitään maksa.
  Tuollen kaksi kapsattihin;
  Ei kaksi mitään maksa.
  Rupilainen rupsattihin,
  Jot' ei sais sanaa kylälle,
  Kirkkokunnan kuuluwille,
  Heimokunnan tietywille.
  Jo jotain Rupila makso;
  Ei saanut sanaa kylälle,
  Kirkkokunnan kuuluwille,
  Heimokunnan tietywille.
  Enon Juka päälle kahto,
  Kuunteli kujan perässä.
  Tuo saatto sanan kylälle,
  Kirkkokunnan kuuluwille,
  Heimokunnan tietywille.
  Weikkolaisen wiisas Jaako
  Teki wirren wiisahasti,
  Sanat laululle latosi.

  Rikkeistä Kurikassa.

  Kurikass' ol' kuullut waimo,
  Kaisa kaikista parahin,
  Jok' on wirren weisannunna.
  Käypi laulaen kylällä,
  Käypi wielä toisessain.
  Kurikassa kuulu kummat,
  Alko riita rikkehistä,
  Kalmajauhoista kapina;
  Alko Antti Koljosesta.
  Antti pisti pienen tuuman,
  Teki liiton Tenhuselle
  Joulun pitkiksi pyhiksi,
  Tarkotteli tahwanaksi.
  Kuin tuli tupahan Matti,
  Koljonen sano samassa:
  "Ei nyt Matti maata joua,
  Eikä Tenhunen lewätä,
  Ei kumohon kuutamella;
  Jouwu Matti jousinesi,
  Pyrittäy pyssynesi,
  Jouwu jousesi keralla!
  Wieköön pelko Pennasehen,
  Kanna tuonne kalmajauhot
  Kuretsuussa kukkarossa,
  Pienen pihlajan nenässä,
  Kahen kannon haarukassa!"
  Läksi miehet marsimahan,
  Kulkemaan kujan sisälle;
  Koljonen astu eellä,
  Matti matkusti jälestä.
  Kati kahto rappusilta,
  Kysy kohta Koljoselta:
  "Minne miehet matkustawat,
  Kunne kuletta urohot?"
  Koljonen sano kowasti:
  "Tallihin hewosten luoksi,
  Luoksi luontokappaleihen."
  Kati kaipasi tuwassa;
  Liisa istu ikkunassa,
  Allapäin pahoilla mielin,
  Sano siewillä sanoilla:
  "Joko nyt juutas lienee
  Yhet miehet yllyttänyt
  Syömään uuelta lihoa,
  Keuhkot, maksat keittämähän,
  Kuin kuuluu kumu tuwassa,
  Häly härkähuonehessa,
  Outo suhki orren alla."
  Heikki hermoton makasi
  Lasten kanssa lattialla,
  Penkin wieressä pehuilla;
  Kati Heikin heilahutti,
  Ylös nosti yksinänsä:
  "Jouwu kultanen kujahan!
  Jo nyt on kujassa kummat,
  Tapahtunna tanhuassa;
  Ota pesmeli perästä,
  Mittaporkka porstuasta
  Puristele puntariisi,
  Terju eessä Tenhuselle;
  Anna kumposet kujassa,
  Isot lätkyt lääwän eessä;
  Jot' ei liiaksi lihoa
  Tapettaisi tahwanaksi."
  Kuin kuuluu kumu kujasta,
  Häly härkähuonehesta,
  Tomu toisehen talohon;
  Mari mankasi tuwassa,
  Rutosti rukoeleepi:
  "Nouse Lassi lattialta,
  Riski renkini rehuilta,
  Pötrynen ylös pölätä!
  Määk' on, päästä Paiwäläistä,
  Ota pois oma isäntä,
  Jussin koprista kowista,
  Kamaloista kauheista!
  Kaks' on miestä Mielosia,
  Kolmas on kotonen Jussi,
  Jotka lyöwät lyytykällä,
  Mittaporkalla poriwat,
  Tallissa tawattomasti."
  Läksi Koljonen kotiinsa,
  Antti astu ahkerasti,
  Kirwes kiilu kainalossa;
  Jussi julmasti puristi,
  Ja ahisti ahkerasti;
  Punasta putosi maahan.
  Matti sano mahtawasti,
  Osawasti Ollin poika,
  Kowan äänen Koljoselle:
  "Hiis' huoli hewosistasi,
  Lempo lehmän kuolioista;
  Määppäs juo jouluna olutta,
  Pajarista palkastani!"
  Tämän tuhman turwan kanssa,
  Koljonen suree kowasti,
  Katuu Antti katkerasti:
  "Meni entiset eloni,
  Meni kuin lietoon mereen,
  Kuin tuo juutas julki saatto,
  Piru pihlajat yhytti,
  Lempo löysi lätkät lääwän eestä."
  Matti sano mahtawasti,
  Osavasti Ollin poika,
  Kowan äänen Koljoselle:
  "Kuin et panne palkastani,
  Runtanne rukihitasi,
  Kyllä mä kostan Lemmon koiran
  Ja panen omat pahasi:
  Turwin siltahan tuperot,
  Koprin tartut tanterehen."
  Mari Mattia likisti:
  "Mattiseni, marjaseni,
  Älä suutu suotenkahan!
  Mä sullen paraiten palkan maksan;
  Minä runttahan rukiita,
  Nyt jo pistän piirohota,
  Lihawan sian lihoa."
  Mari Mattia opetti
  Tawan wuoksi taitawasti:
  "Wie on kontissa kotiisi,
  Emollesi ensin anna
  Wanhoistansa waiwoistansa,
  Wanhan waiwansa perästä;
  Osan niistä Olli saapi
  Loihtimistansa lihoista,
  Pyytämistään piirohista;
  Anna siitä Annillenkin,
  Pistä kanssa Katrillenkin."
  Koljonen suree kowasti,
  Katuu Antti ahkerasti:
  "Meni entiset eloni,
  Meni kuin lietoon merehen,
  Kuin tuo juutas julki saatto,
  Piru pihlajat yhytti,
  Lempo löysi lätkät lääwän eestä."
  Matti sano mahtawasti,
  Osaavasti Ollin poika;
  "Äl' itke isäntä rukka!
  Ei sinun elosi joua
  Tiellen tietämättömälle;
  Suru on Suomessa elosta,
  Katowuos' on Karjalassa.
  Jos ei minussa miestä liene,
  Ota Sairasen hewonen,
  Aja uutehen kylähän!
  Mä porautan Pohjan maalle,
  Tuoaan piru Pielisestä,
  Mustatukka muilta mailta,
  Poromekko Pohjolasta,
  Jotka toisin toimittaapi,
  Ajawat tämän asian;
  Jotka tuowat tuiman pussin,
  Kerallansa Keiulaiset;
  Jotka jousen jännittääpi,
  Kiinteheksi kiinnittääpi
  Jotka antaa aika paukun
  Koko Pennasen pereelle,
  Ihollen imeisien,
  Ruumiillen on raawaihen."
  Jumalaansa Jussi luotti:
  "Wiel' on luoja taiwahassa,
  Entisellänsä elossa,
  Jok' on wahwa warjelia
  Lapsilaumansa keolla;
  Jot' ei pysty Pohjan piilit,
  Eikä ampujan asehet.
  Täys' on noiat nuolianne,
  Ampujat aseitanne,
  Jos tapatte lehmät tanhuassa,
  Lääwähän läpäkkökielet,
  Ei pysty imeisihin.
  Jo nyt on jouset katkennunna,
  Leppäpölkyt pötkähtännä,
  Rieputullot töllynynnä,
  Lankasolmut lauennunna,
  Pienet pihlajat palanna
  Omassasi uunissasi,
  Palawassa pätsissäsi,
  Joulun pitkinä pyhinä,
  Lasten päiwänä paraassa."
  Mahistaan on Matti puisti,
  Työnsä eestä Lykkyläinen;
  "Mitäs panet palkastani,
  Pistätkö pikarin mulle,
  Jutkohotko juomapullon,
  Paatko Partasen rahoja,
  Waan paat ainoat elosi,
  Pitkän matkan käytyäni,
  Salon suuren samottuuni?"

  Sanan saaminen.

  Juwonen Jumalan luoma!
  Älwös saattoo sanoiksi
  Tuonne kuulluhun kylähän,
  Wäkewähän Wärtsilähän.
  Saipa kuitenkin sanoiksi
  Tuonne kuulluhun kylähän,
  Wäkewähän Wärtsilähän.
  Sieltä lenti lemmon lailla,
  Kilowaarahan kilahti,
  Kaustajärwehen kalahti;
  Sitte matkusti Makariin,
  Siitä sai Saariwaaraan,
  Sieltä häilahti Hämeeseen.
  Wanhoja Runoja.

  Laulaja.

  Pohjolainen, pitkä poika
  Lappalainen, lieto poika,
  Weti wirsiä reellä,
  Saanilla sanoja saatto.
  Kilahti jalas kiwehen,
  Saani meiän salwamehen;
  Siitä mä sanoja sain,
  Kuorman wirsiä kokosin.
  Täytyykö tätä tupoa,
  Lainataanko lattiata?
  Toisin wirteni tupahan,
  Kantaisin katoksen alle.
  Kuin ei täytyne tupoa,
  Lainattane lattiata;
  Puran saanini salolle,
  Wirret wiehkoille jakelen.

  "Täytyypä tätä tupoa,
  Lainataanpa lattiata,
  Miesten lauluja lasella,[1]
  Hyräillä hywäsukuisten."

  Laulaisinpa, taitaisinpa,
  Osajaisinpa olisin,
  Waan en mä rahata laula,
  Suuta kullata kuluta,
  Pieksä kieltä penningitä.
  Laulajan laki palaapi,
  Runoin[2] kulkku kuiwettuupi,
  Waan ei korwat kuuntelian.
  Empä äijä anoisi,
  Enkä paljoo pakkoaisi;
  Yhtä kannua olutta.
  Tuoppi tuotihin olutta,
  Kunpa toinen tuotaisihin,
  Saisin saanilla sanoja,
  Reellä wirsiä wetäisin;
  Kuin ei tuotane olutta,
  Wien on wirteni wiluhun,
  Pois kannan katoksen alta;
  Kerin wirteni kerälle,
  Sykkyrälle syyllättelen;
  Kerän pistän kelkkahani,
  Sykkyrän rekoseheni;
  Sillon laulan, jollon jouan,
  Kun en konsa jouakkahan,
  Niin en sillon laulakkahan.
  Waan en laula ensinkähän,
  Ei oo kulta kuulemassa,
  Oma armas oppimassa;
  On mua kuuset kuulemassa,
  Oppimassa hongan oksat.
  Ennen kuusia kumarran,
  Kuin kumarran kunnotointa;
  Ennen palwelen pajuja,
  Ennen kun palwelen pahoja.

  Lemminkäinen.

  Niin tuo sano Lemminkäinen
  Siitä kohta äitillensä:
  "Jos ma lähen kulkemahan
  Lapin maahan lankohini."
  Äiti wastasi wakainen:
  "Älä mene, poikaseni!
  Lapin maahan lankohisi;
  Siellä sinä lauletahan
  Suin sytehen, päin sawehen,
  Kypenihin kyynäswarsin,
  Koprin kylmihin porohin."
  Läksi kohta kulkemahan
  Astu päiwän, astu toisen;
  Päiwänä jo kolmantena
  Pääsi sitte lankohisa;
  "Annas, akka, tyttöäsi
  En tuota pahoin pitäisi;
  Sylissäni syöessäni,
  Käsissäni käyessäni,
  Selässäni seistessäni,
  Maatessa mahani alla."
  "Empä anna tyttöäni,
  Ennen kuin hiihät Hiien hirwet
  Hiien nurmien perältä."
  Siitä hiihti Hiien hirwet
  Hiien nurmien perältä;
  Siitä waati waimoksensa.

  "Empä anna tyttöäni,
  Ennen kuin suistat suuren ruunan
  Hiien nurmien perältä."

  Otti kultaohjaksensa,
  Hopiaisen marhaminnan;
  Niin sanoopi Lemminkäinen:
  "Ukkoni, ylinen Jesus,
  Mies on wanha taiwahinen!
  Nosta pilwi luotehelta,
  Toinen lännestä lähetä,
  Kolmas kohota koilta;
  Syrjin yhtehen syseä,[3]
  Lomatusten loukahuta;
  Sa'appa jäätä, sa'appa hyytä,
  Sa'appa rauaista raetta
  Ohtahan pyhän orihin,
  Pyhän laukin lautasille!"
  Sato jäätä, sato hyytä,
  Sato rauaista raetta
  Ohtahan pyhän orihin,
  Pyhän laukin lautasille.
  Siitä suisti suuren ruunan
  Hiien nurmien perältä;
  Siitä waati waimoksensa.

  "Empä anna tyttöäni,
  Ennen kuin ammut jouhtenen joesta,
  Wirrasta wihannan linnun;
  Sillä maksat mammun maion,
  Kostat emosen kohuni."

  Meni siitä ampumahan,
  Tuli ankara anoppi,
  Pään mätäsi mättähäksi,
  Jalat raian haarukaksi,
  Muu ruumis lahoksi puuksi;
  Jo sukan weri wenyypi,
  Harja hurmehin kuluupi,
  Sill' on loppu Lemminkäisen.
  Sitte äiti äyhkäseepi:
  "Jo nyt on poikani polosen,
  Sekä loppu Lemminkäisen."
  Pani siitä purstoksensa
  Leipälapion lewiän,
  Elohurstit siiwiksensä;
  Läksi kohta lentämähän,
  Lenti tuonne löyhytteli
  Yheksän meren ylite,
  Meri puolen kymmennettä,
  Puut punaset, maat siniset,
  Lehet lemmen karwalliset.
  Kysy tuolta poikoasa:
  "Miss' on poikani polosen,
  Sekä tyrmän tyttäreni?"

  "Tuoll' on poikasi polosen,
  Sekä tyrmän tyttäresi:
  Kypeniss' on kyynäswarsin,
  Koprin kylmissä poroissa."

  Ehti tuolta poikoasa,
  Ehti tuolta, eikä löyä;
  Kysy kohta poikoasa,
  "Miss' on poikani polosen,
  Sekä tyrmän tyttäreni?"

  "Tuoll' on poikasi polosen,
  Sekä tyrmän tyttäresi;
  Lammissa kalattomassa,
  Aiwan ahwenettomassa."

  Tuolta ehti, eipä löyä;
  Kysy kohta kolmannesti,
  "Miss on poikani polosen,
  Sekä tyrmän tyttäreni?"

  "Tuoll' on poikasi polosen,
  Sekä tyrmän tyttäresi:
  Wirrassa wipajawassa,
  Koskessa kohajawassa."

  Otti waskisen harawan,
  Harawoipi myötä wirran,
  Harawoipi wasta wirran;
  Min saa kättä, kun saa päätä,
  Tästä poikasen rakensi.
  Tuli turwa mättähästä,
  Poika pohjasta yleni.
  Tuotihin tulinen tuoppi,
  Tulta terwoa sisässä;
  Puhu kerran tuoppihisa,
  Tuli kyytä kymmenkunta.
  Puhu toiste tuoppihisa,
  Satakunta sammakkoita.
  Puhu kohta kolmannesti,
  Tuopin tuojan Tuonelahan,[4]
  Kannun kantajan Manalle.

  Kosion Lukuja.

  Luetaan noroilla, lähteen eli hetteen päällä,
  Kateja, Noitia j.n.e. wastaan.

  Nouse neitonen norosta,
  Hienohelma hettehestä,
  Neito lämmin lähtehestä,
  Muori mustasta muasta,
  Kanssani karehtimahan,
  Kerallani keikkumahan,
  Etisellä ilmallani,
  Takasella puolellani,
  Kupehella kummalani;
  Kateita kaatamahan,
  Wastuksia woittamahan.
  Kateilta silmä kaiwa,
  Wastuksilta wahta wiillä,
  Noitilta nenä repäse.
  Ei tuo wasten ihtiäni
  Eikä wasten joukkoani,
  Waan on wasten wastuksia,
  Wasten waiwoja pahoja.

  Kalmalle Kalmistossa.

  Onko wanhoa wäkeä,
  Iän kaiken istunutta,
  Jok' on wiikon maassa maannut,
  Kauan lieossa lewännä?
  Noskaat maasta miekkamiehet,
  Hiekasta hewoswäki,
  Pojan ainoon awuksi,
  Miehen kuullun kumppaniksi,
  Kanssani karehtimahan j.n.e.

  Mannun haltioille sillan alta.

  Nouse maasta mannun Eukko,
  Pellosta periisäntä,
  Pojan ainoon awuksi,
  Miehen kuullun kumppaniksi,
  Kanssani karehtimahan j.n.e.
  Lähe tuonne sä keralla
  Aisoista awittamahan,
  Luokista lutistamahan,
  Wetämähän wempeleestä!

  Hewoiselle wastuksien waraksi.

  Otan mä Hiiestä hewosen,
  Wuoresta walitun warsan!
  Hiien ruunan ruskehimman,
  Joll' on rautaset kapiot,[5]
  Tulitukka, rautaharja.
  Ite seppä Ilmarinen
  Kesät kengitti hewosta,
  Talwet tallikonkaria,
  Mun kosihin mennäkseni
  Hiien linnan neitosia,
  Rakkowuoren orpanoita,
  Jonk' ei kynnet kilpistele
  Ilmankahan iljenneellä,
  Kalmankahan kalliolla.
  Ukoni tulinen miekka
  Tywin tippu taiwosesta,
  Päin pilwestä putosi,
  Käteheni oikiaseen;
  Jonka päiwä päästä paisto,
  Kuu wästistä wälötti,
  Jolla hurttia hutelen,
  Pojes Kalmat karkottelen,
  Etiseltä ilmaltani,
  Takaselta puoleltani,
  Kupehelta kummaltani.

  Wesiä kulkeissa weneelle.

  Soutelemme, joutelemme,
  Noien welhojen wesille,
  Tietomiesten tienohille,
  Lakkipäiten lainehille,
  Miesten syöjälle selälle,
  Urosten upottajalle.
  Anna Ahti airojasi,
  Wenettäsi ween isäntä!
  Jota saisin suoraa soutaa,
  Selät wetten seurustella.
  Anna mulle airo toinen,
  Luo mulle mela parempi,
  Jota souan luikuttelen
  Kateen koan eite.
  Äiä on noitia noroilla,
  Tietäjiä tien ohilla,
  Paljon welhoja wesillä,
  Kateita kaikin paikoin,
  Wirolaista wiisi kuusi,
  Kyröläistä kymmenkunta.
  Noitu noiat, näit näkiät,
  Koki kolme Lappalaista,
  Kolmasti kesässä yönä,
  Yheksästi syksyyönä;
  Waan minäin nään näkiät,
  Waan minäin noiat noiun,
  Ettei pääse päiwinänsä,
  Selwiä sinä ikänä.
  Sen werran minusta saawat,
  Kuin kirwes kiwestä saapi,
  Järky jäästä iljanneesta,
  Tuoni tyhjästä tuwasta;
  Itelläin on ilman wiitta,
  Luonain lykyn awaimet,
  Ei se oo kateen kainalossa,
  Wihan suowan sormen päässä.

  Sulhaisen tielle lähteissä.

  Kawe Eukko Luonnotar,
  Kawe kultanen korea!
  Kuo mulle kultakangas,
  Wala mulle waskiwaippa,
  Jonka alla yöt lepäjän,
  Päiwät päälläni pitelen;
  Jot' ei poika pois tulisi,
  Emon tuoma erkanisi,
  Eksyisi emän tekemä,
  Hiwus Himmen lankiaisi.
  Kawe Eukko Luonnotar,
  Kawe kultanen korea!
  Lähe tietä neuwomahan,
  Ratoa ojentamahan,
  Minne neittä naitanehe,
  Morsianta juohetahan.
  Hako wastahan tuleepi,
  Sekin katkase kaheksi;
  Siitä syrjähän syseä,
  Mennä suuren, mennä pienen,
  Kulkia wähäwäkisen,
  Mennä pitkän perkeleenkin.
  Ukkoni isä ylinen,
  Mies on wanha taiwahinen!
  Pistä aita pihlajainen,
  Aita rautanen rapaja,
  Ympäri minun wäkeni,
  Kahen puolin kansastani;
  Wihastele maan maoilla,
  Käännä kyillä käärmehillä,
  Pää ulos, sisähän häntä,
  Kita kirrin laulamahan,
  Pään puoli päräjämähän.
  Onko wanhoa wäkeä,
  Iän kaiken istunutta;
  Sata miestä miekatonta,
  Tuhat miestä miekallista,
  Kateita kaatamahan,
  Wastuksia woittamahan!
  Kateilta silmä kaiwa,
  Wastuksilta wahta wiillä,
  Noiilta nenä repäse!
  Ammu noitia mahahan,
  Perkeleitä ..rseesehen,
  Kateita kantapäähän;
  Jota Hiiet himmastuisi,
  Perkeleetkin peljästyisi,
  Karkuaisi maan katehet.

  Morsiamen wanhempain koissa.

  Kosiomies:

  Onko teiän neiissäne
  Olillen otettawoa,
  Wuotehelle wietäwöä?

  Kaaso:

  Ompa meiän neiissäme
  Olillen otettawoa,
  Wuotehelle wietäwöä.

  Kosiomies:

  Onko teiän neiilläne
  Wiipurissa wiilatuita,
  Kaupungissa kaulatuita,
  Kesäkuilla kuuratuita?

  Kaaso:

  Ompa meiän neiilläme
  Wiipurissa wiilatuita j.

  Kosiomies:

  Onko teiän neiissäne
  Keträjöä kelpolangan,
  Kultakankaan kutojoa?
  Kääntyykö käärilauta,
  Kuin orawa oksapuussa?
  Suihkaako sukkulainen,
  Kuin kärppä kiwen raossa?
  Piuhkaako pirran piikit,
  Kuin tikka puun kupeessa?

  Kaaso:

  Ompa meiän neiissäme
  Keträjöä kultalangan j.n.e.
  Waan onko teiän sulhoissane
  Kylwömiestä, kyntömiestä?

  Kosiomies:

  Ompa meiän sulhoissame
  Kylwömiestä, kyntömiestä.

  Kaaso:

  Onko teiän sulhoillane
  Huuhtikirweet kirkkaimmat,
  Kaskikassarat paraimmat?

  Kosiomies:

  Ompa meiän sulhoillame
  Huuhtikirweet kirkkaimmat,
  Kaskikassarat paraimmat.

  Kaaso:

  Onko teiän sulhoillane
  Hopiaiset housun nauhat,
  Silkkiset sukan sitehet,
  Wien ruplan wilttihattu,
  Kuuen ruplan wyökusakka,
  Saksan saappahat jalassa,
  Silkkihuiwi siiwollinen?

  Kosiomies:

  Ompa meiän sulhoillame
  Hopiaiset housun nauhat j.n.e.

  Kuin Wihkipari on saatettu wuoteelle.

  Kosiomies:

  Kuitti, kuitti Kaaso rukka
  Söitpä, joitpa neitosesi.

  Kaaso:

  Emp' on syönyt, enkä juonut,
  Panin kyntäjän siwuhun,
  Karhihtian kainaloihin;
  Tuonpa kukkana tupahan.

  Kosiomies:

  Niinp' on Kaaso kengitetty,
  Kuin on kelkka tallotettu.
  Niinp' on Kaason silmät päässä,
  Kuin harakan pakkasella.

  Kaaso:

  Niin on Kaaso kengitetty,
  Kuin on hewonen rauotettu;
  Niin on kaason silmät päässä,
  Kuin on tähet taiwahalla.

  Aamulla Kaason Morsiamen kanssa saatua tupahan.

  Kosiomies:

  Kaaso kallalla kypäri,
  Morsian mokalla huuli!

  Kaaso:

  Eip' oo kallalla kypäri,
  Eik' oo morsian mokalla huulin;
  Toinpa kukkana tupahan,
  Pöyhäytin pöyän päähän.

  Jos Kaasolla sattuu olla pienonen sylissä.

  Kosiomies:

  Kasa Kaasolla sylissä,
  Nuoewaimolla nupukka.

  Kaaso:

  Mitäs sä kasasta Kaason,
  Nupukasta nuoewaimon;
  Tät' ei oo saatuna saloa,
  Eikä piilossa pielty,
  Täm' on saatu sängyn päällä,
  Wihityillä wuotehilla,
  Lakanoilla lautetuilla.

  Kosiomies  jos joku innoksii wastaan.

  Emp' oo tänne lähtenynnä
  Tieotani, taiotani,
  Ilman innota isäini,
  Waruksita wanhempani,
  Miesten syöjähän kylähän,
  Urosten uppottajahan.
  Uuhi uunna syötäköhön,
  Rieskana rewittäköhön,
  Waan ei mies pahempikahan,
  Uros untelompikahan.
  Minua on wyötty miesten wyöllä,
  Pantu miesten palkimella,
  Solmittu uroon solilla.

  Sukulaiset laulawat häissä.

  Emp' oo tänne lähtenynnä,
  Enkä oluen himossa,
  Enkä taarin tarpehessa;
  Waan on läksin kahtomahan
  Pienen lintuni peseä,
  Warikseni wainiota.
  Olutta on kotonakin,
  Taaria talossanikin.

  Morsian jättäissä wanhempainsa kodin.

  Liki täss' on muien liitto,
  Lässä täss' on muien lähtö;
  Minun liittoni likemmä,
  Minun lähtöni lähemmä.
  Pois lähen talosta tästä,
  Tästä kullasta koista,
  Ison saamasta salista,
  Äitin tanssitantereelta,
  Weikon kestikellarista.
  Heitän Jesuksen siahan,
  Maarian tähän majahan;
  Hyw' on toiste tullakseni,
  Kaunis kaaputellakseni.

  Wihkiparin saatua Sulhosen pihalle.

  Terwe kuu, terwe kuningas,
  Terwe nuori naimakansa!
  Eipä täss' oo ennen ollut,
  Eikä ennen eikä eilän,
  Tämän kansan kauneutta,
  Tämän joukon juoleutta.
  Kuka toi tämän walehen:
  Sulhon tyhjin tulleheksi,
  Uroon jouten juosseheksi?
  Eipä sulho tyhjin tullut,
  Eikä uros jouten juossut;
  Oli tukku tuotawana,
  Werewäinen weettäwänä.
  Nouse korjasta korea,
  Nouse ilman nostamata,
  Ylene ylenemätä;
  Joss' on nuori nostajasi,
  Ylpeä ylentäjäsi.
  Pole jalka jalaksilla,
  Toinen poikkipuolisella;
  Astu hanhen askelilla,
  Taputa tawin jaloilla,
  Apin saamilla pihoilla,
  Anopin asettamilla,
  Ky'yn kyllä polkemilla.
  Astu sintsoa[6] sileesti,
  Sorsanluista sotkuttele.
  Laki kultanen kulisi,
  Silta soitti sorsanluinen,
  Tullessa hywän tupahan,
  Astuissa aimollisen.
  Jo täällä tämän netelin
  Owet aina aukiaapi
  Sormuskättä sulkemahan.
  Sulho wiljon weljyeni,
  Osotteles ostettuusi,
  Rahan paljon pantuasi,
  Tuhannen luwattuasi,
  Äiin äyskäeltyäsi.
  Toikkos sen jonka käkesit;
  Käkesit käkösen tuoa,
  Maalta walkian walita,
  Kuletella kukkulaisen;
  Jo tuon nään kyselemätä:
  Toit käkösen tullessasi,
  Maalta walkian walihtit,
  Kulettelit kukkulaisen.
  Hywä mutso, kaunis mutso,
  Mutso walkian werewä!
  Hywä olet otettaissa,
  Hywä wiikon wiipyessä
  Oiwan luona anoppisi.

  Ruoan wiipyissä Sulhaisen kodissa.

  Kaaso:

  Kannoillenko kanat muni,
  Lepiköllen lehmät lypsi;
  Kuin ei tuoa kaason syöä,
  Nuoewaimon nunnostella?

  Kosiomies:

  Kuoli muinon musta ruuna,
  Waipu walkia hewonen;
  Liekö sääret säilynynnä,
  Pääkontti koan laessa.

  Kaaso:

  Noskoon kontio kolosta,
  Hawun alta harwa hammas,
  Wiiasta wihanen kissa,
  Ruuniasi ruhtomahan,
  Tammojasi tappamahan!

  Häiten joutua.

  Kaaso:

  Hywä sulho, kaunis sulho,
  Sulho walkianwerewä!
  Älä meiän neitostamme,
  Älä sä pahoin pitele.
  Neuwo neittä wuotehella,
  Opeta owen takana,
  Wuosikausi kummassakin;
  Yksi wuosi suusanalla,
  Toinen silmän iskemällä,
  Kolmannes jalan polulla.
  Kuin ei sitte siitä huoli,
  Ota wihta wiiakosta,
  Tuoppa turkin helman alla;
  Jolla hauot hartioita,
  Pehmität perälihoja.
  Älä silmiä sipele,
  Älä korwia koseta;
  Tuostapa kyty kysyypi,
  Tuosta appi arweleepi:
  Onko tuo suen repimä,
  Wai on karhun kaiwelema?

  Kanteleen Synty.

  Waka wanha Wäinämöinen
  Työnti tuon weneen wesille,
  Satalauan lainehille.
  Souti päiwän maawesiä,
  Toisen souti suowesiä,
  Kolmannen meriwesiä.
  Puuttuko wenet kiwellä?
  Ei kiwellä, ei hawolla,
  Waan on hauin hartioilla.
  Waka wanha Wäinämöinen
  Nosti miekkansa perästä,
  Sapelinsa sai käteensä;
  Pisti hauin hartioihin,
  Pään weti weneesehensä,
  Pyrstö pohjahan putosi.
  Kahteleepi, käänteleepi:
  "Minkä tuosta seppo saisi,
  Kuin ois sepponi pajassa?
  Tuosta kantelo tulisi."
  Kuwautti kanteleeksi,
  Soittoneuwoksi suwatti.
  Mist' on naulat kanteleessa?
  Hauin suuren hampahista.
  Mistäs kielet kanteleessa?
  Jouhista hywän hewosen.
  Waka wanha Wäinämöinen
  Istuupi ilokiwelle,
  Löihen leikkikalliolle.
  Soitti wanha Wäinamöinen
  Kalanluista kanteletta;
  Itekkin ween emäntä
  Luikastihe lumpehelle,
  Ween kalwolle wetihe.
  Luuli lumpehen pitäwän,
  Ween kalwon kannattawan;
  Ei ollut lumme lujassa,
  Ween kalwo kannattanna.
  Siitä käärihen kiwelle
  Tuota iloa kuulemahan,
  Wäinamöisen soitteloa,
  Soitteloa, lauleloa.
  Itekkin metän emäntä
  Nousi koiwun konkelolle,
  Lepän lengollen yleni.
  Sinne waipu wiikommaksi,
  Puutu pitkäksi iäksi.
  Päiwän päätänsä paneepi,
  Kuukauen kurikkatansa,
  Uottaissa iloa uutta,
  Soiton toisen toiwiossa.
  Karhukin norosta nousi,
  Weräjälle sai wälehen.
  Weräjä aholle wieri,
  Aita kaatu kalliolle;
  Siitä kuusehen kawasi,
  Mäen päälle petäjääseen,
  Kuulemaan iloa tuota,
  Wäinämöisen soitteloa,
  Soitteloa, lauleloa.

  Kultaneito.

  Ite seppä Ilmarinen,
  Takoja iänikunen,
  Ehtiipi pajan sioa.
  Ehtii päiwän, ehtii toisen,
  Ehtii kohta kolmannenki.
  Jo päiwänä kolmantena
  Löysi suota pikkuruisen,
  Maata märkeä wähäsen.
  Tuohon paino palkehesa,
  Tuohon ahjosa asetti.
  Pani paitasa pajaksi,
  Polwesa alasimeksi,
  Pöksysä puhottimeksi,
  Housut hormiksi rakensi.
  Pani orjat liehtomahan,
  Palkkalaiset painamahan;
  Tako kullaista kuwoa,
  Hopiaista morsianta.
  Orjat liehto löyhytteli,
  Liehto päiwän, liehto toisen,
  Liehto kohta kolmannenki.
  Kaswo rautaset okahat
  Orjan warpaiten wälistä,
  Palkkalaisten painaissa.
  Syl' on syttä hartioilla,
  Kyynärä kywentä päässä.
  Ei saatu kullaista kuwoa,
  Hopiaista morsianta;
  Wasta päiwänä neljäntenä
  Neito tungeksen tulesta
  Ilmarisen käännellessä,
  Kahellessa, käännellessä.
  Pani yöksi wierehesä,
  Ei ollut suuta, eikä muuta,
  Eikä naisten tarpehia.
  Wilun kulta kuumattaapi,
  Kylmän hyöhtääpi hopea.

  Wanha Mehtämies.

  Kuin minä metälle läksin
  Nukkawierulla nutulla,
  Karwalaialla lakilla;
  Koirani keränä wieri,
  Ite lennin kyyhkyläissä.
  Kuuna paisto kuusen oksat,
  Päiwänä petäjän kerkät.
  Haawat oit hopeawöissä,
  Koiwut kultakalkkaroissa,
  Mun metälle mentyäni,
  Korwelle kohottuani,
  Mäen päälle päästyäni.
  Kultanen metän kuningas,
  Hawuhattu, naawaparta!
  Kuules kuin minä sanelen:
  Annas aitta auki olla,
  Antajat sisässä aitan,
  Saata riista riitingille,
  Aja aitta wieremmille,
  Jota saalis saataisihin,
  Rahan toimi tuotaisihin;
  Jota ei kukkaro kuluisi,
  Rahan kanta katkiaisi.
  Mehtolan metinen neiti,
  Metän muori hippaparta!
  Tuo mullen metän olutta,
  Metän mettä juoakseni.
  Metäss' on olutta paljon,
  Metässä mesi makea,
  Sen minä näin toeksi,
  Nuorra miessä ollessani.
  Empä pyytännä likeltä,
  Rannaksista rapsehtinna.
  Pyysin synkiltä saloilta
  Kontioita, koppeloita,
  Peuroja perisaloilta,
  Mehtoloita soitimilta.
  Waan nyt jo nykyset miehet
  Pyytäwät likimetästä
  Jäniksiä warwikoista,
  Pajukoista pauloillasa,
  Karwajalkoja kanoja.
  En minä ennen ensinkänä
  Lähtennä jänön jälille,
  Wääräsäären saalihille.
  Jäniksell' on wäärät sääret,
  Takaset jalat keweiät,
  Joilla juutas juoksuttaapi,
  Perkele peräti wiepi,
  Ett' en tahtonut tawata,
  Enkä pyytänyt erähän.
  Mut nämät nykyset miehet
  Waiwaset warata syöpi,
  Jänistäkin jälkyttäwät.
  Ei ole niistä entisistä,
  Kuollut on orawikoirat,
  Mehtämiehet waiehennehet!
  Miehet on lapset, koirat penut,
  Aiwan untelat urohot!
  Saapi nyt jouset jouten olla,
  Saapi kaaret kuiwahilla,
  Saapi pyyt pyhän piteä,
  Metot metässä lewätä,
  Orawaiset olla jouten,
  Rauhan kaikki metän karja.

  Kärppää pyytäissä.

  Puhas putki walkolainen,
  Kaunis talwen karwallinen!
  Witinä sinä wikellä
  Kultasehen kuppisehen,
  Waskisehen wakkasehen,
  Syömähän metinen syöttö
  Metiseltä mättähältä,
  Kultasesta kuppisesta,
  Waskisesta wakkasesta.
  Pane suusta suolaseksi,
  Sekä silmästä simaksi,
  Jota mielestä me'eksi,
  Syömähän metinen syöttö.
  Anna juosta joutusasti,
  Wikewästi wiilletellä;
  Muien sikloin siwute,
  Muien ansain alate,
  Yli kahtojan kaheksan,
  Yli pyytäjän yheksän,
  Pyytömiehen puolenkymmentä
  Paikoilta papittomilta,
  Mailta ristimättömiltä,
  Nimen tietämättömiltä,
  Pohjan penkertä piellen,
  Lapin kantta kallistellen;
  Minun pyytöpaikoilleni,
  Käytäwille keinoilleni.
  Tuoppas tuota tuulillain,
  Tuulillain, tuiskullain,
  Säilläin ja satellain,
  Kohti miestä pyytäwöä,
  Kohti konstia uroota,
  Wasten waimon kannettua.

  Orawaa pyytäissä.

  Kummun kukka, maan ihana!
  Sin' oot oksilla olowa,
  Hawuilla haahalia.
  Pure puuta, syö käpyä,
  Minun jousta jouwuttaissa,
  Wasamoa walmistaissa.

  Repoa pyytäissä.

  Ahon aimonen emäntä,
  Ahon wippo walkoparta!
  Ylös nouse nostatate;
  Ihtiäsi huuetahan,
  Wäkiäsi tarwitahan.
  Nykäse nyherwiäsi,
  Wisko willahäntiäsi,
  Katko karwapalliasi,
  Kohti miestä pyytäwöä,
  Kohti konstia uroota,
  Wasten waimon kannettua.
  Tuuritteli neito ennen
  Rahasiksi rantojani,
  Wiljasiksi wieriäni,
  Punasiksi puoliani
  Mies puhas punakypärä,
  Siniwiitta walkoparta!
  Ota kynsinen kypärä,
  Kylwä kynttä pienemmäistä,
  Kylwä kynttä suuremmaista;
  Minun pyytöpaikoilleni,
  Käytäwille keinoilleni.
  Päistäryys pätöwä neito
  Päristele päistäriisi
  Karistele kaapujasi
  Minun pyytöpaikoilleni
  Käytäwille keinoilleni
  Mimerki metän isäntä
  Hawuhattu, naawaparta
  Mimerki metän emäntä
  Tinatuppi, wyö hopea
  Rammikko rahoin wanhin
  Louhi Pohjolan emäntä
  Raskuta rahaista kättä
  Kättä kirjaa kiimottele
  Tuona yönä ensimmäisnä
  Toisna yönä keskimmäisnä
  Wiikon päästä wiimeistäin
  Suki mustii muikawia
  Konstin koiwen kantawia
  Kuin ei täywy tännempänä
  Niin tuo maalta tuonempoa
  Anna juosta joutusasti j.n.e.

  Wanhoja Lauluja.

  Kukkuja.

  Lauloa minä lupasin
  Näille maille tultuani,
  Käki kukkua lupasin
  Lehtomaille mentyäni,
  Saatuani salomaille.
  Kukkuupa käkeä kaksi
  Kahen puolen kaiwotietä;
  Oisin mä ite käkenä,
  Ite kurja kukkujana,
  Kukkuisin joka kuusen,
  Joka lehto leikin löisi.
  Sillon kukkuisin kowemmin
  Kuin huoleinen teitä kulkee,
  Marras maita mitteleepi;
  Sillon en wirkkaisi mitäänä
  Kuningasten kulkeissa,
  Waltoen waeltaissa.
  Mistäs tunnet huolellisen?
  Tuosta tunnen huolellisen:
  Huolellinen lauleleepi,
  Huoleton on huuhuileepi.

  Soutolauluja lasta liekuttaissa.

  Laulan minä lapselleni,
  Pieksän kieltä pienoselle,
  Suutain kullallen kulutan.
  Minä laulan lapsen wirttä,
  Panen paimenen sanoja;
  Niitä ennen eukko neuwo,
  Oma wanhempi wasersi.
  Puhas on pulmonen lumella,
  Walkia merellä waaksi;
  Niin on puhas poikaseni,
  Walkia mun wakaiseni.

  Uni ulkona kysyypi,
  Unen poika porstuassa:
  "Onkos pientä peittehessä,
  Wakaista waattehissa?"
  Tule tuutuhun Unonen,
  Käy Unonen kätkyhyni,
  Lapsen pienen peitteesehen,
  Wakaisen waatteesihin!

  Tuuti, tuuti tuomen marja,
  Liiku, liiku lempilehti!
  Tuuwin tätä poikoani,
  Tätä lasta liekuttelen,
  Waan en tieä emo tekiä,
  Enkä kantaja katala,
  Turwiksenko tuuwitellen,
  Waroikseni waapotellen.
  Älköhön emo polonen,
  eikä kantaja katala,
  Turwiksesa tuuwitelko,
  Waroiksesa waapotelko.
  Tuki on tullut wierahalle,
  Wara toisen warmoille;
  Saanee surman suupalaksi,
  Orjaksi osalliselle,
  Rahakkaalle raatajaksi.
  Wai on saaneeko sotahan,
  Tasapäähän tappelohon,
  Tykin suuren suun etehen,
  Rautakirnuin kitahan.

  Tätä poikoa pitelen,
  Käsiwarsin käännettelen;
  Olipa minullain ennen,
  Polwet poikoa piellä,
  Käsiwarret käännetellä
  Äsken poika poik' olisit,
  Kuin leiwän lehosta toisit,
  Kakkaran kataikolta,
  Punakuoren kuusikolta,
  Wesakosta wehnäleiwän.
  Äsken poika poik' olisit,
  Kuin uuen tuwan tekisit,
  Uuen saunan salwoaisit.
  Äsken poika poik' olisit,
  Kuin mulle miniän toisit,
  Saisit saunan lämmittäjän,
  Wastan hautojan hakisit,
  Kuontalon koputtelian.
  Ällös wainen poikoseni,
  Huoran hurstillen ruwetko,
  Lakanoille mieron lauttain!
  Huorat hurstia kutoopi,
  Lakanoita laitteleepi.

  Tuuwitan tätä tytärtä,
  Tätä lasta liekuttelen,
  Souan pienisormistani,
  Wakaistani waapottelen.
  Wielä tälle tyttärelle,
  Wielä kauniillen kanalle,
  Luokki tuominen tuleepi,
  Aisa koiwunen ajaapi.
  Wielä tälle tyttärelle,
  Wielä kauniillen kanalle,
  Kihlat kiljuen tulewat,
  Sormukset soriat lyöen;
  Tuoahan Turusta kihlat,
  Toiset kihlat Torniosta,
  Sormus Suomessa walettu.

  Tuuwitan tätä tytärtä,
  Tätä lasta liekuttelen.
  Nuku nurmilintuseni,
  Wäsy wästäräkkiseni!
  Älä itke ilman syytä,
  Älä waiwoita walita,
  Wiel' on syyssä itkemistä,
  Waiwoissa walittamista.
  Älköhön sinä ikänä,
  Kuuna kullaan päiwänäkään,
  Tämän tähen tyttäreni
  Wihta wiiassa yletkö,
  Koiwu korpinotkelmossa.

  Tuuwitan tätä tytärtä,
  Tätä lasta liekuttelen,
  Souan pienisormistani,
  Ei tieä emo polonen,
  Eikä kantaja katala,
  Mihin tuutiipi tytärtä,
  Kuhun lasta liekuttaapi;
  Tuutiiko tuwalliselle,
  Wai tuutii tuwattomalle.
  Ei tieä emo polonen,
  Eikä kantaja katala,
  Mihin tuutiipi tytärtä,
  Kuhun lasta liekuttaapi;
  Minkä karjun kainaloihin,
  Kunka rehwanan rekehen.
  Ei tieä emo polonen,
  Eikä kantaja katala,
  Kenen pieksiä peseepi,
  Kenen lyöä lykkäjääpi.
  Älköhön emo tytärtä
  Tuiksesa tuuwitelko,
  Waraksesa waapotelko;
  Ei tule emon tukia,
  Eikä wanhemman waroa,
  Tuki mieron turmioille,
  Wara mieron waahtisuille.

  Paimenlauluja.

  Paista päiwä jumalani,
  Hellittele herra Jesus,
  Polosille paimenille!
  Kule päiwä kuusikolle,
  Mene päiwä männikölle,
  Päästä paimenet kotiisa,
  Kakkaroita kaiwamahan,
  Woiwatia Wuolimaham,
  Kirnua kolistamahan.
  Emäntä paha kotona,
  Isäntä sitäin pahempi,
  Poika puoli perkelettä,
  Tytär kuin tulikipuna,
  Miniä kuin miekan kärki;
  Keitti mulle kylmän kaalin,
  Jost' on rakki raswan syönyt,
  Kokki suolan koitellunna,
  Musti murkinan pitännä.

  Läksin piennä paimenehen,
  Lassa lammasten ajohon;
  Ajon lehmät suota myöten,
  Lampahat palomäkeä.
  Ite kangasta kapitin,
  Rämäytin raitapuuta,
  Tuolta neitonen putosi,
  Solki suussa, wyö käessä,
  Itkiä tihutteloopi.
  Mitäs itket nuori neito?
  "Itkenpä minä jotain,
  Itken pientä weikkoani,
  Kuin nuorra sotahan wietiin,
  Isän polwen korkunaissa,
  Äitin wärttinän pituissa."
  Älä itke weikkoasi,
  Tuolta weikkosi tuleepi,
  Alta linnan airot souti,
  Päältä linnan pää näkyypi;
  Tuopi uuet ummiskengät,
  Sulkkuset sukan sitehet,
  Hopiaiset housun nauhat;
  Tuopi paian palttinaisen,
  Jok' ei kutkuta kuwetta,
  Eikä kaiwa kainaloita.
  Minä weikkoa näkemään
  Weikko seiso wieressäni
  Eessäni emoni lapsi.

  Läksin piennä paimenehen,
  Lassa lammasten ajohon;
  Ajon lehmät suota myöten,
  Lampahat paloa myöten.
  Ite menin tietä myöten.
  Yhty Yrjänä karjaani;
  Käwitkö minun kotona?
  "Käwinpä sinun kotona."
  Mitäs isäni tekeepi?
  "Syöpi, juopi, kestoaapi,
  Tyttäriään naitteleepi."
  Kellenkäs minun lupasi?
  "Minullen sinun lupasi.
  Mitäs itket nuori neito?"
  Itken pientä weikkoani,
  Kuin ennen sotahan läksi
  Ison polwen korkuuessa j.n.e.

  Kuti, kuti kultaseni,
  Tule tänne poikaseni!
  Tälle puolellen puroa,
  Pohjan puolellen mäkiä,
  Suwen puolellen saloa,
  Länttä päin on lehtomaita;
  Tääll' on puolukat punaset,
  Tääll' on mansikat makiat.
  Kuti, kuti kultaseni,
  Tule tänne poikaseni!
  Tääll' on nuori neitosesi:
  Sopisipa suuta antaa,
  Kuin olisi kahen walta.

  Neitojen Lauluja.

  Niinpä ennen neito laulo,
  Mustakulma kuikutteli:
  "Jospa määkin miehen saisin,
  Sekä sulhosen sorian,
  Mustakulman ja korian!
  Joka ilta pään pesisin,
  Joka aamu uuen paian,
  Uuen paian palttinaisen,
  Housut liinan aiwinaiset.
  Jospa määkin miehen saisin,
  Sekä sulhosen sorian!
  Jo oon wiikon uottanunna,[7]
  Sekä kauan kaswateltu.
  Saan mä saappahat itekkin,
  Sukat säärillen säwiät,
  Kirjakintahat käteeni.
  Tuon ma turkin Turun maasta,
  Saanen werat Wiipurista,
  Kamplotit kahen näköset."

  Sirkka sirkotti metässä,
  Pieni lintu pensahassa.
  "Kunpas tietäisit tulewan
  Sulhoseni wieraakseni,
  Sillat silkillä panisin,
  Weralla wetelät paikat,
  Pahat paikat palttinalla.
  Tammesta tuwan tekisin,
  Lammiseinät seisottaisin,
  Tammilattiat latoisin,
  Tammipahtahat panisin;
  Luaslauan lumpehesta,
  Lain lahnan suomuksista,
  Pöyän kullasta kuwaisin,
  Penkin pienistä rahoista,
  Rahin rauasta tekisin,
  Uunin uusista kiwistä.
  Oron siltahan sitoisin
  Sulkkusilla ohjaksilla,
  Sulhon tullessa tupahan."

  Teeppäs sulho sukkulainen,
  Teeppäs kaikki kangasneuot;
  Määppäs sulho seppälähän,
  Teeppäs wiikate teräwä;
  Wieppäs neito nurmen päälle,
  Sitte heinä helkähtääpi,
  Kowa heinä kolkahtaapi,
  Suolaheinä säikähtääpi,
  Kulo käypi kellellehen.

  Älä toru emo minua,
  Älä toista tyttöäsi!
  Ei meitä sinä ikänä,
  Kuuna kullaan päiwänäkään,
  Nähä renkien reessä,
  Kasakoin kainalossa;
  Ei oo rengillä rekiä,
  Eikä orjalla oritta;
  Rengill' on reki matala,
  Kasakoill' on kaiat laiat.

  Ei täywy tätä tytärtä
  Renkimiehien rekehen,
  Kasakoin kainaloihin.
  Wielä tälle tyttärelle,
  Wielä kauniillen kanalle,
  Tuoahan Turusta sormus,
  Kihlat Riian kaupungista.
  Wielä tälle tyttärelle,
  Wielä kauniillen kanalle,
  Tuoahan tuhannen ruuna,
  Sa'an maksawa satula.
  Wielä tälle tyttärelle,
  Wielä kauniillen kanalle,
  Luokit wärjätyt wäiäwät.
  Kirjakorjat kiiättäwät.
  Wielä tästä neitosesta,
  Tästä kauniista kanasta,
  Suku juopi suuren tuopin,
  Kaaso kannun kallistaapi,
  Heimo hempiän pikarin.

  Mistäs tunsit tuhma tulla,
  Oran nokka tien osasit,
  Kewähisen lehmän leuka,
  Syksyhisen orjan ohta,
  Minun kuullun kotihini,
  Sekä kauniin kartanohon?
  Sikoinko tietä myöten,
  Tai lammasten ratoa?
  Kuin tulet minun kotiini,
  Pihall' on humalan pilpa,
  Raswan karttu kartanolla
  Kuinkas on sinun kotisi?
  Jo kerran pihate käwin,
  Ajon ikkunan alate;
  Lupa on kuuella tuella,
  Seihtemällä seipähällä,
  Kaheksalla kantosella;
  Pöyällä pökötinleipä,
  Olkitamppu taikinassa.

  Mistäs tunsit tuhma tulla,
  Terwan hiiri tien osasit,
  Luoon lohta ampumahan,
  Nieriitä ihoamahan?
  Empä huoli huitukoista,
  Noista poikapuitukoista.
  Kuin ei tulle tuuhiammat,
  Koriammat kohti käyne,
  Siwuin menköhön siatkin,
  Poikki pellon porsahatkin;
  Siwuin on tehty tie sioille,
  Pellon poikki porsaille,
  Tie yläte, tie alate,
  Tie on tehty tuhman mennä,
  Sekä käyä käipäläisen
  Tytötk' on neuoneet muut tiet,
  Netpä näppiwät syäntä,
  Peräwieret mielen wiewät.

  Woi minä tytär typerä,
  Kuin on sulhoni soassa,
  Ainoo sulhoni soassa;
  Jota itkin, jota uotin,
  Jota toiwotin ikäni.

  Miniän Lauluja.

  Mikä lie minusta nähty,
  Kuka kumma keksittynä;
  Kuin ei naitu naapurihin,
  Otettu omillen maille,
  Oman kukon kuuluwille,
  Oman pellon pientarelle,
  Oman pihan rikkasille.
  Liekö nähty äiä syöwän,
  Äiä syöwän, äiä juowan,
  Wai on wiikon wiruuneeni.
  Wietiin maille wierahille,
  Outopaikoille otettiin.
  Paremp' ois omalla maalla,
  Luoa wettä roppehesta,
  Kuin on maalla wierahalla,
  Juoa tuopista olutta.

  Olis mulla niinkuin muilla
  Hewonen rekiwetonen,
  Reki kaksikaplahinen,
  Sa'an maksawa satula,
  Korja kolmekymmenenen;
  Kyllämä ite luokit saisin,
  Saisin aisat aiwolliset;
  Luokit tuomesta tekisin,
  Aisat pitkät pihlajasta.
  Empä kauan kahtelisi,
  Enkä ennen seisahtaisi,
  Kuin mun saatua Sawolle,
  Ison tupa tupruaisi,
  Sawon saunat lämpiäisi.

  Niin tytär isän kotona
  Kuin kuningas linnassasa,
  Niin miniä miehelläsä
  Kuin on wanki Wenähellä.
  Niin minäin miniä raukka
  Olin neito naitaissa,
  Orpana otettaissa,
  Mesimarja mainittaissa,
  Kulta kuiskuteltaissa;
  Waan tulin wihattawaksi,
  Jouwuin juoniteltawaksi.
  Tuolla toiwoin kunniata,
  Tulen tuomalla tupahan,
  Pään päretten poimennella;
  Pieksin ohtani owehen,
  Pääni pihtipuolisehen,
  Owensuuss' on ouot silmät,
  Kierot keskilattialla,
  Perässä periwihaset.
  Tuli suusta tuikahuupi,
  Kekälehet kielen alta,
  Ilkiän isännän suusta,
  Alta kielen armottoman.

  Suotta surwon suuret jauhot,
  Kiusain karkiat karistan,
  Syöä ankaran anopin,
  Tulikulkun kuiskahilla;
  Ite mä miniä raukka
  Syön tahasta taikinata,
  Apan jauhoja kiweltä;
  Liesipankko pöytänäni,
  Kapusta lusikkanani.

  Sanottihin tääll' olewan,
  Neittä tänne pyytäissä,
  Sata sarwen kantajoa,
  Tuhat tuojoa utaran.
  On täällä tuhat tulinen
  Sata sarwen kantajana,
  Tuhat tuojana utaran.
  Yks on Kyyttö kytkyessä,
  Toinen waajassa wasikka,
  Sekin nuorin nostettawa,
  Terwaköysin temmottawa.
  Sanottihin tääll' olewan,
  Neittä tänne naitaissa,
  Morsianta pyytäisä,
  Uroita uhkeita.
  Yks on ukko uunin päällä,
  Sekin on perisokia.
  Sanottihin tääll' olewan
  Telat täynnä tynnyriä,
  Tynnyrit olutta täynnä.
  Yks on tynnyri tuwassa,
  Sekin tyhjänä sopessa.

  Olispa minun pitännä
  Piteä pitempi mieli,
  Kahen puolini katella,
  Yli pääni ymmärrellä,
  Kuin tehä katuwa kauppa,
  Ikuinen itkettäwä.
  Ja mik' on multa mielen otti,
  Kuka haikian hajotti,
  Mokomalta mielewältä,
  Kylän kaiken wiisahalta.
  Mieli on terwoa parempi,
  Syän syttä walkeampi;
  Mieli terwoa tekeepi,
  Syän syttä keitteleepi.
  Ei multa sinä ikänä,
  Kuuna kullaan päiwänäkään,
  Suru syämestä katoa,
  Murhe mielipuolestani.
  Suru särkee syämem,
  Murhe mielen murteleepi.

  Yöksi neito lähteneepi,
  Päiwäksi käkeepi käyä,
  Tuonne waipuu wiikommaksi,
  Katoo kaikeksi iäksi.
  Appi on karhu kartanolla
  Anoppi susi tuwassa,
  Kyty kyynä kynnyksellä,
  Nato nasteena owella.
  Wielä saat kokea koito
  Apen luista leukaluuta,
  Anopin lihaista kieltä,
  Ky'yn kylmiä sanoja,
  Naon niskan nakkaloita.

  Muita Naisten Lauluja huoleissa.

  Osallisen onni walwo,
  Lykyllisen lyyrätteli,
  Minun onneni makasi.
  Otaisin paremman onnen,
  Pahan onnen pois panisin.

  Olispa minussa ollut
  Piika pienehen talohon,
  Emäntä elollisehen.
  Olisi minussa ollut
  Tuki uutehen tupahan,
  Wara wastasalwettuhun.
  Olisi minussa ollut
  Sukittaja suuremmankin,
  Paremmankin paiittaja.
  Ei ollut isoni syytä,
  Ei isoni, ei emoni,
  Ite hullu hukkasimme,
  Mielipuoli mestasimme;
  Ite liitin liinahurstit,
  Laiton aiwinalakanat;
  Ite wierehen wenäyin,
  Käsiwarrellen walauin
  Otin hurjalta hopeat,
  Nahat rannan juoksialta;
  Nukuin nurjuksen nutulle,
  Wäsyin wäinän wuotehelle,
  Olutjuomarin owelle,
  Hurstille humalahurjan,
  Wiinanwillin wuotehelle.
  Katoin suuta sulhoseni,
  Muotoa mukaiseni;
  Niin sainkin sulhon mokoman
  Korpilta nenän korean,
  Muoon kuin mustalta sialta.
  Olisin tämä otettu,
  Tämä muoto muuanenkin,
  Tämä kaswo kaikin paikoin,
  Ilman tuota turmiota,
  Ilman ilkiriiwiötä.

  Ei oo huolet yksinäiset,
  Eikä huolet kaksinaiset,
  Waan on huolet kolminaiset,
  Murehet monen näköset.
  Yks on huoli pääni päällä,
  Toinen alla jalkaini,
  Kolmas on kohalla kesken,
  Sykertää syänalassa.
  Jok' on huoli pääni päällä,
  Sen panisin palmikoilla,
  Silkkinauhoilla sitoisin.
  Jok' on huoli jalkain alla,
  Sen kääreisin kenkihini,
  Sukillani suulitelsin.
  Waan jok' on kohalla kesken,
  Se huoli Manallen wiepi,
  Iän nuoren Tuonelahan.
  Kuin sitte Manallen mennen,
  Tahi tullen Tuonelahan,
  Tuonen tyttöset toruupi,
  Manan neiot riiteleepi,
  "Nuorrapa tulit Manalle,
  Nuorra Tuonelan tuwille
  Ei sinua tänne täywy
  Ilman tauin tappamata,
  Ottawata oiwa surman,
  Muun surman musertamata."
  Minä wastanen wakainen;
  Empä tänne tullutkahan
  Ilman tauin tappamata,
  Ottamata oiwa surman,
  Muun surman musertamata.
  Tuonen tyttöset toruupi,
  Manan neiot riiteleepi:
  "Ite oot Manallen tullut,
  Oman tunnon Tuonelahan.
  Kuin sä muitakin olisit,
  Sylin ois multa siirrettynä,
  Koprin kuoppa kaiwettuna."

  Olinpa minäin ennen
  Sirkkonen isän koissa,
  Tawi äitin tantereella,
  Wesilintu weikon luona,
  Waan ei nyt ole kotia,
  Koti muilla koppeloilla,
  Kartano muilla kanoilla,
  Minä koppelo koiton,
  Minä kana kartanoton,
  Minä pyy pesätön lintu.
  Korwess' on minun kotini,
  Kalliolla kartanoni,
  Maantiellä muut majani,
  Turpehehessa muut tupani.

  Toisin tiesin, toisin luulin,
  Toisin toiwotin ikäni,
  Toisin käkeä käkesin,
  Toisin käy minun käteeni.
  Luulin mä käkenä käywän,
  Meren lintuna lipuwan,
  Täyty ruupuhun ruweta,
  Käsin käyä tähtehille;
  Täyty lentoa leholle,
  Hawupuille haihatella.
  Mennä wuonna täll' ajalla
  Kuka tiesi kuullun piian,
  Kenkä kenstin morsiamen,
  Kynsiwän kylän wäliä,
  Mieron teitä mittelewän!
  Mennä wuonna täll' ajalla
  Kuka tiesi, kenkä luuli,
  Sukiwan suruista päätä,
  Huolellista harjoawan!

  Sanottiinpa soutaissa,
  Laulettiinpa liekuttaissa,
  Sulhon saawani minunkin;
  Sulhon kauniin ja sorian,
  Mustakulman ja korian.
  Niin on niin olenkin saanut
  Sulhon kauniin ja sorian,
  Kuin tulisi Tuonen Tuomas,
  Mataisi Manalan Matti,
  Joka naia nappajaisi,
  Kotihisa kopsahisi,
  Ilman kirjakintahita,
  Ilman suikkelisukita;
  Surmallen sukat tekisin,
  Kengät kielen kätkiälle.

  Niin tuleepi muien sulhot
  Muhotellen muorillesa,
  Nauratellen naisellesa;
  Katoppas minun katalan!
  Se tuleepi tuimettuna,
  Wäätty wihta, käätty karttu,
  Karsittu karanko käässä,
  Kohotettu koiwun latwa
  Waston waiwaista minua,
  Kohtipa kowaosaista,
  Iän päiwät itkewätä.

  Soisit minun kylän waimot,
  Soisit naiset naapurini,
  Kowemmin kotiwäkini;
  Soisit suohon sortuwani,
  Kaatuwani kaiwotielle,
  Lioille litistywäni.
  Soille sotkuportahiksi,
  Silloiksi likasioille,
  Kantimiksi kaiwotielle.
  Ei kestä lihanen silta,
  Silta luinen luiskahtaapi.

  Siit' on silmäni kipeät,
  Näkimeni näin pahana,
  Kuin itken joka ikäwän,
  Joka huolen huokaelen.
  Niin net muutamat sanoopi,
  Monikahat arweleepi:
  Iloissahan tuo elääpi,
  Riemuissahan riehkahuupi.
  Minä hoikka huolissani,
  Ikäwissäni iloiten.
  Usein minun polosen,
  Itku silmäni sitoopi,
  Huoli pääni harjoaapi.
  Usein minun polosen
  Sanat päälleni satelee;
  Puheet päälleni putelee.
  Usein minä polonen
  Luskaan luisessa tuwassa,
  Kiehun kielikattilassa.
  Ei ole sitä sisarta,
  Jolle mä sanon sanani,
  Haastan mielihauteheni.
  Kuin mä wirkan wierahalle,
  Wieras wiieksi tekeepi,
  Kyläläinen kymmeneksi.
  Haastan puille pääni päälle,
  Maahan alle jalkoini,
  Lausun saunan lautasille.
  Itken saunassa saloa,
  Ylisellä yksinäni,
  Kyllin kylpihuonehessa;
  Aliset kulaswesille,
  Saunan lauat lainehille.

  Olinpa minäin ennen
  Sirkkonen isän koissa,
  Tawi äitin tantereella.
  Niin on paisti palmikkoni,
  Kuin kaunis kasarin waski,
  Tahi kullittu hopea.
  Kaulahuiwini korea,
  Kuin on kukat kultalatwat
  Keskellä kesäsyäntä,
  Tahi kauniilla kewäällä.
  Helmukseni hempeämmät,
  Kaunihimmat karwoiltansa,
  Pilwiä punasen taiwaan,
  Aamuhetkellä iässä,
  Lännessä lähellä illan.
  Kaunihimmat taiwaan kaarta,
  Sa'an karwan kantawoa.
  Kenkäni käkenä kukku,
  Kesälintuna lipuwat,
  Käyessäni kirkkotiellä
  Kylän tyttösten keralla,
  Kanssa naisten naapurini.
  Waan katos nyt minun katalan
  Toista toimittaa pitääpi!

  Läksin puolahan metälle,
  Muulle maalle mustikalle;
  Sinne mä kana katosin,
  Lintu kuolin liioin sormin.
  Älköhön minun isoni,
  Älköön minun pappoin weli,
  Sinä ilmoissa ikänä,
  Kuuna kullaan walkiana,
  Werkawiittoa wetäkö,
  Käykö Saksan saappaissa,
  Minun kanan kaottuuni,
  Linnun kuoltun liioin sormin.
  Läksin puolahan metälle,
  Muulle maalle mustikalle;
  Sinne mä kana katosin,
  Lintu kuolin liioin sormin.
  Älköhön minun emoni,
  Älköhön emo kuluni,
  Sinä ilmoissa ikänä,
  Kuuna kullaan walkiana,
  Pitsilakkia pitäkö,
  Silkkihuiwia sitoko,
  Kaksin kerroin kaulahasa,
  Minun kanan kaottuuni,
  Linnun kuoltun liioin sormin.
  Läksin puolahan metälle,
  Muulle maalle mustikalle;
  Sinne mä kana katosin,
  Lintu kuolin liioin sormin.
  Älköhön minun siskoni,
  Älköhön sisko kuluni,
  Sinä ilmoisa ikänä,
  Kuuna kullaan walkiana,
  Pirran päällistä pielkö,
  Sukkulaista suihkatelko,
  Käännytelkö käämypuuta,
  Sinikangasta kutoko,
  Minun kanan kaottuuni,
  Linnun kuoltun liioin sormin!

  Jauhorunoja.

  Tyttöä ei piä tawata,
  Kuin riihestä rimuamasta,
  Heinästä hämyämästä;
  Jok' on riski riihen puia,
  Hempulainen heinän lyöjä.
  Tyttöä tawata pitää
  Kiwen puusta kiikkumasta,
  Käsiwarsin waapumasta.
  Niin jauhan isän kiweä,
  Kuin lehti lennätteleepi;
  Wäännän wierasta kiweä,
  Kuin wesi hakoa wääntää.
  Mitäs sä kiwi kitajat,
  Mitäs wuori wäikärehät,
  Alla ainoan käteni,
  Alla pienen peukaloni!
  Kiwi on suuri, orja pieni,
  Jauhaja wähäwäkinen.

  Minä jauhan Jaakolleni,
  Lykkään lynkälle kiweä;
  Kyllä lynkkä linnun saapi,
  Kampura kalan wetääpi;
  Ei sitä sotahan wieä,
  Ei tahota tappelohon.

  Tyttö poislähteissä.

  Lähen tästä kuin lähenkin
  Ison saamasta salista,
  Weikon kestikellarista,
  Syksyisen yön sylihin,
  Kewähisen kierän päälle;
  Jotei jälki jäällä tunnu,
  Jalan isku iljankolla,
  Hangella hamasen toimi;
  Eikä äiti ääntä kuule,
  Eikä iso itkuani.
  Empä tuolta ennen tule,
  Kuin on oma poika ohjaksilla,
  Saamani satulan päällä,
  Kantamani kannuksilla.
  Wuotan[8] wiikon weikkoani
  Riisumahan rinnukseni,
  Aisoja alentamahan;
  Eipä weikko tullunnakaan;
  Ite riisun rinnukseni,
  Ite aisani alennan.
  Wuotan wiikon weikkoani,
  Tuolta käymähän tupahan;
  Eipä weikko tullunnakaan;
  Ite tunkiimme tupahan,
  Kaiwamme katoksen alle.
  Minä tuohon seisatimme
  Owen suuhun orren alle,
  Kattilan pitotiloille,
  Rengin riisuntasioille;
  Ei oo tuttua tuwassa,
  Rakasta rahin nenässä.
  Annan kättä hiilokselle,
  Hiilet kylmät hiiloksessa;
  Annan kättä kiukahalle,
  Kiwet kylmät kiukahassa.
  Wiimein weikkoni tokahan,
  Äkkähän emoni lapsen,
  Pöyän alla pahnoilla,
  Penkin wieressä pehuilla;
  Syly syttä hartioilla,
  Waaksa muulla wartalolla;
  Weikon silmät wierimähän,
  Posket weikoni wesille.
  Wirkko weikko naisellesa:
  "Hankkii ruokaa wierahalle!"
  Tuo werinen weikon nainen
  Keitti kaalin wierahalle,
  Jost'on rakki raswan syönyt,
  Koira suolan koitellunna.
  Wirkko weikko naisellesa:
  "Tuo olutta wierahalle!"
  Tuo werinen weikon nainen
  Toipa wettä wierahalle;
  Ei sekään siiwon wettä,
  Sisaresten silmiwettä,
  Kälysten käenpesemä.

  Koditon.

  Empä tieä tekiääni,
  Enkä tarkon saajoani;
  Liekö telkkä tiellen tehnyt,
  Tawi rannallen takonut,
  Alli aaloillen ajanut,
  Wesilintu keikassunna.
  Niin minun isonen heitti,
  Kuin on kieron kirweswarren;
  Niin minun emonen heitti,
  Kuin on wäärän wärttinäsä;
  Heitit kuin jänö pojasa,
  Jäälle jääkälehtämähän,
  Palollen papahtamahan;
  Heitit suurellen surulle,
  Apioille mielaloille.
  Nyt on turwa turpehessa,
  Armo kirkon aian alla,
  Toiwo Tuonelan tuwissa.

  Isä kuoli, äiti kuoli,
  Jätti mulle jäiset kengät,
  Sukat ulkoset unohti;
  Jätti jäisillen jälille,
  Talwiselle tantereelle.
  Usein minun polosen,
  Usein polon alasen,
  Itku silmäni sitoopi,
  Huoli pääni harjoaapi.
  Minull' on itku iltatyönä,
  Aamuwirtenä walitus;
  Kylä tiesi kylpeneeni,
  Weli wettä kantaneeni,
  Minä kylwin kyynäleillä,
  Hautelin haluwesillä.
  Kuuluupi kylä sanowan,
  Kyläkunta kuuntelowa,
  Laulawan iloista wirttä;
  En laula iloista wirttä,
  Laulan wirttä huolellista,
  Surullista suoltaelen.

  Kotihisa muut menewät,
  Majoillesa matkustawat;
  Minä korpia kokeilen,
  Sekä saloja samoan.
  Kuin sitte ilta tuleepi,
  Ennättääpi yö pimeä,
  Tulen kaukoa tokahan
  Ei sekään oma tuleni.

  Huolellinen.

  Toisin tiesin, toisin luulin,
  Toisin polonen pakisin;
  Toisin on toiwoni käynnä,
  Ajatuksen alemmaksi,
  Muunne muuni luulioni.

  Mitä lie mieli miesten muien,
  Mitä muien morsianten;
  Minun on mieleni polosen,
  Kuin on myötäwän hewosen,
  Tahi tamman kaupittawan,
  Tahi ostetun orihin,
  Tahi miehen tappanehen,
  Urohon upottanehen,
  Miestä kaksi kaatanehen.
  Makaisin maksoissa wielä,
  Alla keuhkon kellettäisin,
  Ilman kuuta kahtomata,
  Ilmoa ihoamata.
  Äiän sillon äiti makso,
  Emonen sitä enempi,
  Kun ma maksoissa makasin,
  Alla keuhkon kellettelin.

  Niin on mieli miekkosien,
  Kuin kewänen päiwän nouso,
  Alahall' on allin mieli,
  Uiessa wilua wettä,
  Syän kylmä kyyhkyläisen,
  Syöessä kylän kekoa;
  Alempana armottoman,
  Käyessä kylän katua.
  Niin on mieleni polosen,
  Kuin syksynen yö pimeä,
  Talwinen on päiwä musta.

  Pah' on mieleni polosen
  Ilmain pahottamata;
  Kuin wielä pahoitetahan,
  Aina aatkeloitetahan,
  Siit' on semmeni pahempi,
  Siit' on aina aatkelampi.
  Laulan hoikka huolissani,
  Ikäwissäni iloiten,
  Panen pakkopäiwissäni;
  En laula olwen himossa,
  Enkä taarin tarpehessa.
  Sanottiin minun olleeni,
  Humalassa huutaneeni,
  Wiinassa wiheltäneeni;
  En huua humalan kautta,
  Enkä wiinan wierettele.
  Laulan ilman lainehilta,
  Wetoselta wierettelen,
  Jot' on iltani kuluisit,
  Aamuni ali menisit,
  Huoppeneisi huomeneni.

  Jos ois taatani takoja,
  Tahi seppänä setäni,
  Weikko wasken walajana;
  Saisin huolesta hewosen,
  Ruunan mustan murehista.
  Tietäisin surusta suitet,
  Päitet päiwistä pahoista,
  Riimut mieron riitelöistä,
  Satulan kylän sanoista,
  Reet on mieron rensunnoista,
  Länkeet mieron läykynnöstä.
  Enemp' on minulla huolta,
  Kuin on kuusessa käpyjä,
  Katajassa kapsehia,
  Pajuja pahalla maalla,
  Rannalla rapakiwiä.
  Ei ole sitä hewoista
  Talonpojan tanhualla,
  Talon rikkaankaan pihalla,
  Joka huoleni wetäisi,
  Mureheni muunne weisi.
  Kanna korppi huoliani,
  Minun hoikan huoliani,
  Sekä mustan murehiani,
  Lampihin kalattomihin,
  Aiwan ahwenettomihin.
  Älä kanna kalallisiin;
  Kalat kaikki huolestuupi,
  Ahwenet alas meneepi,
  Hauit halkiaa surusta,
  Sären lillit liukeneepi,
  Muiit mustaksi tuleepi,
  Minun hoikan huolistani,
  Minun mustan murehistani.

  Syäntäni tuimeleepi,
  Päätäni kiwisteleepi;
  Eikä tuima tuimemmasti,
  Kipeemmästi kiwistele,
  Että huomena minua,
  Hurstin huiskuteltahisi,
  Käsin käännyteltähisi.
  Sitte toisena pyhänä,
  Kuus ois tuomassa tupahan,
  Wiisi wiemässä wiluhun,
  Sata tielle saattamassa.
  Wetäisi Kojonen weikon,
  Liinaharja lillettäisi.
  Kuuluisi kuparin ääni,
  Waskin ääni wankahuisi.

  Parempi minä polonen
  Syntymätä, kaswamata,
  Maalle tälle täytymätä,
  Ilmoillen imettämätä.
  Oisin kuollut kuusiyönä,
  Kaonnut kapalolassa,
  Waaksa waatetta pitännä,
  Kyynäräinen pyhää maata,
  Pari pappien sanoa,
  Kolme lukkarin lukoa,
  Kerran kellon helkätystä.
  Mahot sillon mun emoni,
  Mahot kaunis kantajani,
  Ihana imettäjäni,
  Pestä pieniä kiwiä,
  Kapaloia karttusia,
  Syleillä sysistä puuta,
  Halailla wesihakoa;
  Kun sä minua syleilit,
  Kun sä minua halailit.

  Kadonnut.

  Woi minä polonen poika,
  Woi poika polon alanen!
  Polin puulle pyörtäwälle
  Warwalle warattomalle,
  Luulin lumpehen pitäwän,
  Meren kaislan[9] kannattawan;
  Ei ollut lumme lujassa,
  Meren kaisla kannattanna.
  Nyt on poika polosella
  Yksi tuuli turwanani,
  Meren aalto armonani.
  Menin pohjahan polonen
  Päälle mustien mutien,
  Sisareksi siikasille,
  Weikoksi ween kaloille.
  Sisarena siiat syöpi,
  Ween kalat weikkonasa.
  Siiat suutani siwuupi,
  Hauit päätä harjoaapi.

  Ei tieä emo tekiä,
  Eikä kantaja katala,
  Missä liikkuupi lihasa,
  Wiereepi oma weresä,
  Liekö maalla wai merellä,
  Wai on suurella salolla;
  Käyneekö käpymäkiä,
  Wai on warwikkosaloa;
  Wai lienee meren selällä,
  Lakehilla lainehilla.
  Älköhön minun emoni,
  Älköhön emokuluni,
  Sinä ilmoissa ikänä,
  Kuuna kullaan päiwänäkään,
  Panko wettä taikinaasa
  Tuolta suurelta selältä,
  Tahi laajalta lahelta,
  Lakehilta lainehilta.
  Kuka lie meren wesiä,
  Sekin lie minun wereni,
  Sekä luuta seuhottuna,
  Weri tyystä wellottuna.

  Kaipawa.

  Kuin meni welo kalahan,
  Toinen weli tuoreesehen,
  Kolmansi suen wiwuille;
  Tuli tuo welo kalasta,
  Toinen welo tuorehesta,
  Ei tullut suen wiwuilta.
  Meni emo ehtimähän,
  Käwi äiti kahtomahan,
  Huuti tuolta poikoasa,
  Poika tuolta wastoaapi.
  "En minä emoni pääse,
  Pilwet päätäni pitäwät,
  Hattarat hakuliani."

  En minä sinä ikänä
  Kuule weikon weisoawan,
  Laulawan emoni lapsen.
  Mit laulelee lahella,
  Wesilinnut weisoawat.
  Soitit sorsat kanteletta,
  Wesilinnut wempelettä,
  Koskessa kiwen kolossa,
  Ween wirran pyörtehessä;
  Luulin weikon weisanneeni,
  Laulaneen emoni lapsen.

  Niin on niin minun emoni!
  Kaswatit kanoja paljon,
  Koko joukon jouhtenia;
  Tuli haukka niin hajotti,
  Tuli lempo niin lewitti.
  Oli meitä kuin olikin
  Sisaria sillan täysi,
  Weikkoja wenet punanen.
  Nousi tuuli tuulemahan,
  Ilman ranta riehkimähän;
  Tuuli puut hawuttomaksi,
  Kanarwat kukattomaksi,
  Heinät helpehettömäksi.
  Siitä taitto siskon sillat,
  Weikoilta wenon hajotti;
  Joutu sormet soutimeksi,
  Kämmenet kasimeloiksi.

  Sotaan lähtiä.

  Kun ma kuollen koito poika,
  Poika kalkinen kaonnen;
  Jääpi maat matojen syöä,
  Lehot ilwesten lewätä,
  Pellot peurain piehtaroita.
  Kun ma kuollen koito poika
  Poika kalkinen kaonnen:
  Kun kuollen kylän kuluilla,
  Koirien kotosioilla,
  Wariksien wainioilla;
  Saapi lintuset lihoa,
  Warikset waria werta,
  Minun raukan raawoistani.
  Tuotapa suku sureepi,
  Lai kaikki kaihoaapi.
  Waan kun kuolisin kotiini,
  Rikoilleni riukeneisin;
  Wielä kerran kellot soisit,
  Kirkon wasket wankasisit;
  Ei tuota suku surisi,
  Suku suuresti surewa,
  Lai kaikki kaihoawa,
  Saawani minun sotahan,
  Tykin suuren suun etehen,
  Rautakirnuin kitahan.
  Waan älä sure sukuni,
  Kaihoa laini kaunis!
  Soria on sotanen tauti:
  Soria on sotahan kuolla,
  Hemme miekan helkeesehen;
  Äkin poika pois tuleepi,
  Potemata pois meneepi,
  Laihtumata lankiaapi.

  Lukioille esipuheeksi.

  Ota kantele käteesi,
  Kultakieli kainaloosi,
  Sormet soitolle sowita,
  Laske ääni laulamahan!
  Joko ruwennet runoihin,
  Tahi lauluja latonet,
  Kyll' on kaunis kumpanenkin,
  Suomen soitanto sulonen,
  Sanat wanhempain wakawat.
  Jos sa sattuisit Sawossa,
  Käyä kerran Karjalassa,
  Kuulisit aholla äänen,
  Lasten laulawan lehossa;
  Tokkos tuonne seisahtaisit
  Luoksi lasten laulawaisten,
  Tuolla wähän wiipyisit,
  Marjaaholla asuisit?
  Tahi jos joukkohin tulisit,
  Poikaparwien parihin,
  Jossa kantele kajuupi,
  Soitto soitolle tajuupi;
  Tokko oisi päiwä pitkä,
  Päiwä pitkä, ilt' ikäwä?
  Waan eipä pojat puoletkahan,
  Eikä lapset lainkahan,
  Mitään tyttöjen tykönä,
  Kestä neitojen keralla.
  Kuin on muista muuramista
  Mesimarja makeampi;
  Niin on poikaisten puheista,
  Lasten pienten lausunnosta,
  Neion soitto sulowampi,
  Taipuwampi tytön ääni.
  Kuin he laulawat kujilla,
  Suoltawat sulosta wirttä
  Mennessänsä mehtimaille,
  Mehtitöillen työntäissä;
  Matka wälttyypi wähäksi,
  Wirsta wiittä lyhemmäksi.
  Sitte tuonne tultuansa,
  Matkan päähän päästyänsä
  Nurminiituilla asuwat,
  Tahi meliwät metässä;
  Alla työnsä aattelewat,
  Sanoja sowittelewat;
  Päiwä kultanen kuluupi,
  Ilta kesken keikahtaapi
  Kuin sitte kotia käywät,
  Illan saatua sulosen,
  Wielä laulawat luhilla,
  Aitoissansa yösialla
  Mik' on mitä, kuk' on kuta,
  Mitä mikäin muisteleepi,
  Mitä mielehen majaapi.
  Hyw' ompi Unosen tulla,
  Simasiiwen löyhytellä,
  Noilla taiwaan tuomisilla,
  Wirttä laittamaan lopulle.

  E.L.

  Wanhoja Runoja.

  Tanssaja.

  Hoi isännät, hoi emännät!
  Kell' on kellarin awaimet!
  Täytyykö tätä tupoa,
  Lainataanko lattiata,
  Tanssia tasasten miesten,
  Miesten nuorten notkustella?
  Kuin ei täytyne tupoa,
  Lainattane lattiata;
  Niin mä tansin tantereella,
  Keikun keskellä pihoa;
  Joss' ei pää lakehen koske,
  Oht' ei ortehen kolata,
  Jalat sillan liitoksehen.

  "Täytyypä tätä tupoa,
  Lainataanpa lattiata,
  Tanssia tasasten miesten,
  Miesten nuorten notkustella."

  Suur' on kiitos, kost' jumala.
  Kunpa tuoahan olutta,
  Tahi wiinoa wähäsen,
  Niin mä laulan laskettelen.
  Kuin wetonen wierettelee;
  Suusta kuin sulan kynästä,
  Päästä kuin päiwän kakkarasta,
  Suu ei laula suuruksita,
  Rinta raswata ritise.

  "Niinpä sä laulat lorpottelet,
  Kuin jokonen juoksottelee,
  Niinpä suusta karwasesta,
  Kuin on petran[1] ...sehestä;
  Niinpä päästä palliasta,
  Kuin on kuumasta kiwestä.
  Tywin laulan tyhwän kuusen,
  Latwoin lakkapään petäjän,
  Sinun, kurja, kulkkuhusi,
  Heikko henkireikähäsi;
  Ettei kulkkusi kumaja,
  Henkireikäsi heläjä."

  Raudan Synty.

  Miss' on rauta säilyletty
  Sinä suurra poutawuonna,
  Seisennä sotakesänä?
  Tuoll' on rauta säilytetty
  Sinä suurra poutawuonna,
  Seisennä sotakesänä:
  Pitkän pilwen rannan päällä,
  Tammen latwassa tasasen.
  Nousi tuuli tuulemahan,
  Ilman ranta riehkimähän;
  Tuuli puut hawuttomaksi,
  Kanarwat kukattomaksi,
  Heinät helpehettömäksi.
  Tuuli taitto tammen latwan
  Rutjan koskehen kowahan,
  Tuosta synty neljä neittä,
  Koko kolme morsianta.
  Rinnoin istuwat itähän,
  Perinpuolin pohjolahan,
  Sekä istuit, että itkit,
  Lypsit maalle maitoasa,
  Niitylle nitusiasa.
  Mikä lypsi mustan maion,
  Siitä synty melto rauta;
  Mikä walkian walutti,
  Siitä tehtihin teräkset;
  Mikä puotti punasen,
  Siit' on tehty rääkky rauta.
  Oh sinua rauta raukka,
  Rauta raukka, koito kuona,
  Teräs terhon päiwällinen
  Joko suureksi sukesit,
  Sekä kaswot karkiaksi;
  Etsä sillon suuri ollut,
  Etkä suuri, etkä pieni,
  Etkä kowin korkiakaan,
  Etkä kowin kipusaskaan;
  Kuin sä suosta sotkettihin,
  Saatihin sawen seasta,
  Koprin kaiwain kankahasta,
  Kynsin mustasta muasta;
  Käsikarwain kastumata,
  Warpain riwestymätä.
  Oh sinua rauta raukka,
  Rauta raukka, koito kuona!
  Etsä silloin suuri ollut,
  Etkä suuri, etkä pieni, j.n.e.
  Seisoit we'ennä selkeänä,
  Läykyit lämmynnä lähennä,[2]
  Alla taiwahan tasasen.
  Oh sinua rauta raukka!
  Etsä silloin suuri ollut j.n.e.
  Kukuit kullassa[3] käkönä
  Alla ahjon Ilmarisen.
  Ei rauta paha olisi
  Ilman käärmehen kähytä,
  Maon mustan mujuhita,
  Kusiaisen kutkelmata.
  Hörhiläinen Hiien lintu
  Wiskasi wihoja noien
  Rautoin rakettawihin,
  Teräksihin tehtäwihin.
  Mehiläinen ilman lintu!
  Lennä tuonne löyhäytä
  Yheksän meren ylite,
  Meri puoli kymmennettä.
  Pistä sulkasi sulassa,
  Siipesi woia simassa,
  Mesi keitä kieleltäsi,
  Sima suustasi juloa,
  Kukan kultasen nenästä,
  Helewästä heinän päästä;
  Siitä kylmästä kylästä,
  Kuss' ei oo nähty, eikä kuultu,
  Ruohon kaiken kaswantoa;
  Kipehille woitehiksi,
  Pahalle parantehiksi,
  Jot' ei wiswoille wirusi,
  Eikä menisi märille,
  Eikä ruohtuisi rupeille.

  Kipusanat:

  Kiwut tuonne kiityöhön,
  Waiwat tuonne waipuohon,
  Kiwuttaren kippasehen,
  Wammattaren wakkasehen!
  Kipeä on kiwuissa olla;
  Waikea[4] wammoissa asua.
  Tuonne mä kiroon kipuja,
  Tuonne mä pahoja panen,
  Tuonne tunkeen turmioita:
  Kiwisihin kallioihin,
  Rautasihin raunioihin.
  Kiwutar kipuen eukko!
  Kiwut kääri helmohisi,
  Waiwat wastaan rintoasi;
  Kiwut puohtaa puohtimella,
  Wammat seulalla selitä;
  Kiwiä kiwistämähän,
  Paasia pakottamahan.
  Ei kiwi kipuja itke,
  Paasi waiwoja walita.
  Tuonne mä kiroon kipuja,
  Tuonne mä pahoja panen,
  Tuonne tunkeen turmioita:
  Kipuwuoren kukkulalle,
  Keskellen Kipumakiä.
  Kiwi on keskellä mäkiä
  Reikä keskellä kiweä,
  Sywä syltöä yheksän,
  Kyynäräinen kymmennettä.
  Lyhyt akka Tuonen tyttö,
  Kiwutar kipuin eukko,
  Äkäätär neito äiä;
  Mikä istuupi mäellä,
  Kuka käy pitkin mäkiä,
  Kipuwuoren kukkuloa,
  Kipukintahat käessä,
  Kipukänkä kainalossa;
  Kipuja keräelewät,
  Waiwoja wakoelewat,
  Kirjasehen kippasehen,
  Waskisehen wakkasehen,
  Yhen sormen mentäwähän,
  Peukalon mahuttawahan.
  Siellä keittäwät kipuja,
  Pikkasessa kattilassa,
  Rautasessa riehtilässä,
  Pienen sormen mentäwässä,
  Peukalon mahuttawassa.
  Sinne mä nyt kiroon kipuja,
  Sinne tunkeen tuskapäitä;
  Ei kiwi kipuja itke,
  Paasi waiwoja walita,
  Waikka paljon pantahisi,
  Määrätä mätettähisi,
  Äiin äyskäteltähisi.
  Kiwut sinne kiityöhön,
  Ihosta imehnoraukan;
  Ettei tuskat päällä tunnu,
  Pakko syämelle panete.

  Hätäsanat.

  Liikku ennen linnat, järkky järwet,
  Wuoret waskiset wapisi,
  Torit linnain torkatteli,
  Tulless' on jumalan tunnin,
  Tahi herran tammoissa.
  Etkö sinäin liika liiku,
  Etkö sä paha pakene!
  Nyt on liian liikosaika,
  Pahan pakenoaika.
  Wai liikut liikuteltaissa,
  Järkyt järkyteltäissä?
  Mull' on koprat kontiolta,
  Weren juojalta wekarat,
  Linnulta lihan pitimet,
  Hawukalta haarottimet,
  Jolla konnan kopristelen,
  Jolla ilkiän asetan,
  Puremasta, jäytämästä,
  Syömästä, kaluamasta,
  Pahan rakin raatamasta.

  Tulen Synty.

  Hara wanha poltettihin,
  Korwalla tulisen kosken,
  Tulikosken kääntemällä.
  Tuohon liina kylwettihin,
  Kypenihin kylwettihin,
  Kypenihin kynnettihin.
  Yöllä liinat kylwettihin,
  Yöllä liinat koirittihin,
  Yöllä liinat nyhettihin,
  Yöllä wietihin wetehen,
  Yöllä weestä nostettihin,
  Yöllä luista luistettihin,
  Yöllä rihmat keträttihin,
  Yöllä werkot kuottihin.
  Werkot on weljesten[5] kutomat,
  Sisaresten[6] keträmät,
  Ison pauloille panemat,
  Weljesten wesille wiemät.
  Weiwät weljekset wesille,
  Kaimakset kalahan läksi.
  Weettiinpä, wemmottiinpa,
  Ei saatu kaloa tuota,
  Jota kilwoin pyyettihin.
  Ite wanha Wäinämöinen
  Wielä werkkoa lisäsi,
  Syltää, seihtemän satoa,
  Wielä köyttä kymmenkunta.
  "Wiekäät werkkone sywille!"
  Werkot wietihin sywille,
  Etäämmäksi ennätettiin.
  Minne sikla heitettihin?
  Tuonne sikla heitettihin;
  Sikla toinen heitettihin
  Karjalaisten kannakselle,
  Niittukannan niemeksehen;
  Toinen sikla heitettihin
  Saralaisten salmen suuhun,
  Lokkiluotoin nenähän.
  Weettiinpa, wemmottiinpa,
  Saatiinpa hapea hauki,
  Jota kilwoin pyyettihin.
  Haettiinpa Manalasta,
  Ehittiinpä maanki alta;
  Ehittiinpä, eipä löytty
  Joka hauin halkasisi.
  Ehittiinpä taiwosesta,
  Tähtitarhojen takoa;
  Ehittiinpä, eipä löytty.
  Sano wanha Wäinämöinen:
  "Wiel' on miesi tieossani,
  Sotisulho suojissani."
  Kaalaapi Kalewan poika
  Rautasissa rukkasissa,
  Waskiwanttuen sisässä.
  Tuulalta näkyy tulewan,
  Yli jänkän pää näkyypi;
  Hyytä hynkiä sylissä,
  Jäätä jänkä kainalossa,
  Hyyssä sukka, jäässä kenkä,
  Hallassa hamosen helmat.
  Tuo halasi hauin wahtan;
  Tääll' oli sokia sorwa.
  Halastiinpa sorwan wahta,
  Tääll' oli sinerwä siika.
  Halastiinpa siian wahta,
  Putosi puna keränen.
  Purettiin puna keränen,
  Siell' oli tulikipuna.
  Suikahti tulikipuna
  Yheksästä ikkunasta,
  Seihtemästä reppänästä,
  Poltti tuo pojilta polwet,
  Rikko rinnat tyttäriltä
  Puhki paarmahat emoilta.
  Weitoset wenoja weisti,
  Kuparia alla kuusen,
  Alla korwen kolkutteli
  Kolmikaarista wenettä.
  Sai wenonen walmihiksi.
  Sampsa poika Pellerwoisen
  Weisti kuusesta meloja,
  Petäjästä jänkäleitä.
  Soutelowat, joutelowat,
  Ympäri newan jokia,
  Newan nientä kiertelewät.
  Tarttuupi wenonen kiinni,
  Ei kiwellen, ei hawolle,
  Hauin suuren hartioille,
  Lohen purstollen punasen.
  Waimo wastahan tuleepi,
  Puhutellen, lausutellen:
  "Mistäs oletta mies parat?"
  "Me olemme keskiilmalta."
  "Minne menettä mies parat?"
  "Menemme tulta tiettämähän,
  Walkiata waatimahan;
  Tuli on tuima tieettäwä,
  Walkiainen waaittawa.
  Jo on tuli tuimat tehny,
  Walkia pahat wahingot,
  Poltti tuo pojilta polwet,
  Rikko rinnat tyttäriltä,
  Puhki paarmahat emoilta.
  Mistäs olet waimo parka?"
  "Mä olen emä Wäinämöisen,
  Ilmarisen isän waimo;
  Minull' on wihki wiien waimon,
  Muoto kolmen morsiamen;
  Minä olen emo imehien,
  Sekä wanhin waimoloista,
  Ensin emä ihtelöistä.
  Ei tuli sywiltä synny,
  Eikä kaswa karkialta,
  Synty Jesuksen sylistä,
  Wyöltä wanhan Wäinämöisen.
  Tuoll' on tulta tuuwiteltu,
  Walkiata waapoteltu,
  Ylähällä taiwosessa,
  Kultasessa kätkyessä,
  Hihnoissa hopeisissa.
  Siell' on nyt tulosen synty;
  Kuin mä huuan huikiasti,
  Tuolta walkia näkyypi,
  Etähältä haalottaapi,
  Takoa meren punasen.
  Jäinen kattila tulella,
  Jäiset hernehet sisässä,
  Jäinen kauha kattilassa.
  Kuin mä huuan hoiwahutan,
  Tulee poika Pohjolasta,
  Mies pitkä Pimentolasta,
  Silmät jäässä, polwet hyyssä,
  Iho kaikki iljenneessä,
  Lattia lumen wäessä:
  Ukon tullessa tupahan,
  Astuissa aimomiehen,
  Lyöpi tulta turkin helmat,
  Säkehitä sääriwarret.
  Jäinen on kattila käessä,
  Jäinen kauha kattilassa,
  Jäiset hernehet sisässä.
  Onko hyytä Pohjolassa,
  Simoa Tapiolassa?
  Noilla hyillä hyywytellös,
  Noilla jäillä jäähytellös,
  Joill' on järwet jäähytelty,
  Joill' on meret hyywytelty.
  O Ukko ylinen herra,
  Mies on wanha taiwahinen!
  Tunkeite tähän tulehen,
  Waiwu tähän walkiaseen.
  Tee tuli tehottomaksi,
  Walkia warattomaksi,
  Siteheksi luojan silkki,
  Luojan kalwe katteheksi.
  Wesi pilwestä putosi,
  Tuokin pikkanen pisara;
  Pisarass' on lampi laaja,
  Lammiss' on wene punanen,
  Wenosess' on kolme miestä
  Nuotpa woiti woitehilla
  Paikkoja palanehita,
  Wiikon wiswan tehnehitä.
  Hyinen eukko tuo tuleepi
  Hyinen kattila käessä
  Tuo tulla tuhutteleepi,
  Hyinen kattila käessä,
  Hyinen nippi kattilassa;
  Jolla tulta tummentelee,
  Palanutta jäähyttelee.
  Onko poltettu porolla
  Tahi ilmiwalkialla,
  Wai lienee weellä warilla?
  Mikä lie poroin palanut,
  Sitä hyyllä hyywytellös;
  Mikä lie wesin palanut,
  Sitä jäällä jäähytellös;
  Mikä lie tulin palanut,
  Siihen wiiskoos witiä.
  Neityt Maaria emonen,
  Puhas muori muoollinen!
  Woia niillä woitehilla,
  Niillä raswoilla rapaja,
  Yheksillä woitehilla,
  Kaheksilla kahtehilla;
  Joill' on Jesus woieltuna;
  Kastettuna kaikkiwalta;
  Jot' ei wiswoillen wiruisi,
  Eikä menisi märille,
  Eikä ruwillen rupeisi.
  Tee nyt yöllä terweheksi,
  Päiwällä imanteheksi." J.n.e.

  Sairaita kylwettäissä.

  Nouse wanha Wäinämöinen,
  Ukko herkiä unesta!
  Pojan ainoon awuksi,
  Miehen kuullun kumppaniksi,
  Tässä työssä työlähässä,
  Walan tehessä waikiassa.
  Neityt Maaria emonen,
  Puhas muori muoollinen!
  Jok' oot emä imehien,
  Sekä wanhin waimoloista;
  Tule tänne, tarwitahan,
  Pikemmin tarwitahan,
  Useimmin huuetahan.
  Tule saunahan saloa,
  Ilman uksen ulwomata,
  Saranain sanelemata.
  Tuo nyt kanssasi katehet,
  Kerallasi keinot suuret,
  Luo löyly, lähetä lämmin
  Kiwelle kiwuttomalle,
  Paaellen pakottomalle;
  Puun löyly, wetosen lämmin,
  Wesi wanhan Wäinämöisen,
  Wuorest' on wetosen synty,
  Tulen synty taiwosesta,
  Ei oo löylyn löytämistä,
  Lämpösen lähettämistä.
  Tuolta mä anon apua,
  Tuolta huuan hoiwahutan,
  Alahalta taiwosesta,
  Alahalta maaemältä.
  Huutelen hätäsen huuon,
  Panen äänen pakkoisen,
  Läpi maan, läpi manuen,
  Läpi kuuen kirkkokunnan;
  Isältäni Jesukselta,
  Emältäni Maarialta,
  Joilta aina armot käywät,
  Merkit tuttawat tulewat,
  Mist' on pulmat puuttununna,
  Taikia tapahtununna?
  Onko weestä, wai maasta,
  Wai on tuuli tuuwittanut,
  Walkiainen waapottanut?
  Wai on kalma kalmistosta,
  Perkele pyhästä maasta,
  Kirkon kirjatun siwusta,
  Satalauan lappiosta,
  Jossa lukkarit lukewat,
  Sekä papit pauhoawat,
  Messumiehet mellehtiwät.
  Kuin ei lie minussa miestä,
  Ukon pojassa urosta,
  Tämän päästön päästäjöä,
  Tämän pulmun purkajoa,
  Tämän jakson jaksajoa;
  Noskaat norosta miehet,
  Hiekasta hewoswäki,
  Miekkamiehet liettehestä,
  Jotk' on wiikon maassa maanut,
  Kauan lieossa lewännyt;
  Pojan ainoon awuksi,
  Miehen kuullun kumppaniksi.
  Kuin ei minussa miestä liene,
  Ukon pojassa urosta j.n.e.
  Saakohon jumala joku,
  Kaikki päästöt päästämähän,
  Kaikki pulmut purkamahan,
  Kaikki jaksot jaksamahan.
  Kuin ei lie minussa miestä,
  Ukon pojassa urosta j.n.e.
  Louhi Pohjolan emäntä
  Tule päästöt päästämähän,
  Tule pulmut purkamahan,
  Tule jaksot jaksamahan.
  Kuin ei lie minussa miestä,
  Ukon pojassa urosta j.n.e.
  Päiwätär pätöwä neito
  Tule päästöt päästämähän j.n.e.
  Kuin ei lie minussa miestä,
  Ukon pojassa urosta j.n.e.
  Kawe eukko Luonnotar,
  Kawe kultanen korea,
  Tule päästöt päästämähän j.n.e.
  Kuin ei lie minussa miestä,
  Ukon pojassa urosta,
  Tämän päästön päästäjöä,
  Tämän pulmun purkajoa,
  Tämän jakson jaksajoa;
  Tulkoon tuhat perkelettä
  Tämän päästön päästämähän,
  Tämän pulmun purkamahan,
  Tämän jakson jaksamahan;
  Mennä suuren, mennä pienen,
  Kulkia wähäwäkisen,
  Mennä pitkän perkeleenki,
  Ristittyä rikkoamasta,
  Kastettua kaatamasta,
  Tehtyä teloamasta.

  Mist on pulma puuttununna,
  Taikia tapahtununna?
  Onko siitä seipähästä,
  Joss' on korppi koinittuna,
  Musta lintu mulkuttuna;
  Wai on wanhoista sioista,
  Wai on watturaunioista,
  Wai on Kalma kalmistosta,
  Perkele pyhästä maasta,
  Kirkon kirjatun siwusta,
  Terwaporstuan powesta,
  Satalauan lappiosta;
  Jossa lukkarit lukewat,
  Sekä papit pauhoawat,
  Messumiehet mellehtiwät.
  Mene Kalma kalmistohon,
  Perkele pyhään maahan,
  Kirkon kirjatun siwuhun,
  Terwaporstuan powehen,
  Satalauan lappiohon,
  Jossa lukkarit lukewat j.n.e.
  Johon on kansa kaatununna,
  Wäki suuri wääntynynnä,
  Siell' on luuta luskottua,
  Päärammua raskuttua,
  Ilman ihmisen ihoa,
  Kaswawaisen kainaloita.
  Mene tuonne, kunne käsken,
  Hiien hiilien sekahan,
  Pahalaisen pankon päähän;
  Siell' on muutkin murhamiehet,
  Ikuset pahantekiät.
  Mene wielä, kunne käsken,
  Lapin maahan laukiahan,
  Pohjan pitkähän perähän,
  Siell' on hywä ollaksesi,
  Lempi liekatellaksesi.
  Siellä tuuli tuuwittaapi,
  Wesi wieno wilkuttaapi,
  Wesi synkkä sylkyttääpi.
  Mene wielä, kunne käsken,
  Tuonne tunturiin mäelle,
  Kuhawuoren kulman päälle,
  Johon näkywät Pohjan portit,
  Rautaukset ärwöttäwät.
  Mene wielä, kunne käsken,
  Kuhawuoren kulman alle,
  Johon on puut päin puonneet,
  Heinät latwoin lageneuenna
  Sulahan sarajokehen.
  Siell' on sun sisariasi,
  Siellä wiisi weikkoasi,
  Kuusi kummisi tytärtä,
  Seihtemän setäsi lasta;
  Siell' on hirwet hirtettynä,
  Jalopeurat jaksettuna;
  Siell' on luutonta lihoa,
  Siell' on päätöntä kaloa,
  Suonetonta pohkiata,
  Ilman ihmisen ihota,
  Kaswawaisen kainaloita.
  Mene wielä, kunne käsken,
  Suen suuhun, hamaran päähän,
  Mustan koiran hännän alle.
  Mene wielä, kunne käsken,
  Notkoillen noroperille,
  Soille räykynettömille.
  Mene wielä, kunne käsken,
  Mene tuulen tietä myöten,
  Ahawan ratoa myöten.
  Mene wielä, kunne käsken,
  Mene sä rewon rekehen.
  Rewoll' on reki matala,
  Repo rannallen wetääpi.
  Ja mene siitä, kunne käsken,
  Silmillen sinisen siian,
  Lohen purstollen punasen,
  Hauin suuren hartioille.
  Siika sun sywille wiepi,
  Etäämmä ehätteleepi,
  Alle aaltoin sywien,
  Päälle mustien mutien,
  Kipusehen kellarihin.
  Siell' on muutkin murhamiehet,
  Ikuset pahantekiät;
  Sinne sääkin tuomitahan.
  Siell' on sun sisariasi,
  Siellä wiisi weikkoasi j.n.e.
  Ja mene, kunne käsken,
  Wirtohin wipajawihin,
  Läilywihin lähteesihin,
  Hereesihin hetteesihin,
  Alla taiwahan tasasen.
  Wai jos kyytiä kysynet,
  Anonet ajohewosta;
  Kyllä sinulle kyyin löyän
  Ja annan ajohewosen;
  Ota Hiiestä hewonen,
  Wuoresta walihte warsa,
  Hiien ruuna ruskeampi,
  Joll' on rautaset kapiot,
  Tulitukka, rautaharja,
  Hywälle hypittäjälle,
  Ajajalle ankaralle;
  Jonk' ei jälki jäällä tunnu,
  Jalan isku iljenneellä.
  Neityt Maaria emonen,
  Puhas muori muoollinen!
  Tule tänne, tarwitahan,
  Weäte tänne, mainitahan,
  Usiammin huuetahan,
  Pikemmin tarwitahan,
  Awopäin, haralla hapsiin,
  Ilman wyötä helmuksita,
  Tekemähän terweyttä,
  Rauhoa rakentamahan,
  Ennen päiwän nousemista
  Koi jumalan koittamista,
  Auringon ylenemistä.
  Tee nyt yöllä terweheksi,
  Päiwällä imanteheksi,
  Alta aiwan terweheksi,
  Keskeä kiwuttomaksi,
  Wieriltä wiattomaksi,
  Päältä tuntumattomaksi,
  Alta nuurumattomaksi,
  Suin sulin puheltuani,
  Hengin huokaeltuani.
  En puhu omalla suulla,
  Puhelen jumalan suulla,
  Herran hengellä hywällä,
  Lämpösellä löyhyttelen;
  Wihoin tuulen tuulemata,
  Wihoin saamata satehen,
  Kowan ilman koskemata,
  Pakkasen palelemata.
  Repii nyt ilma ikkunoiksi,
  Taiwas kaariksi jakele,
  Salwaksi sana jumalan,
  Herran henki peitteheksi,
  Siteheksi luojan silkki.
  Herran kalwe katteheksi.
  Awukseni, ainookseni,
  Tuekseni, turwakseni,
  Wäikseni, woimakseni.
  Huuho herra hurmehella,
  Herra waahella walele,
  Puhu Jesus pulmostani,
  Pese Jesus peiwostani,
  Kylän liioista limoista,
  Naisten naaroin seasta,
  Kusikinnerten kerasta,
  Huoran hurmewaattehista,
  Weripaioista pahoista.
  Ken katein kehtoneepi,
  Silmin kieroin kaksineepi,
  Wastuksin warustaneepi,
  Luonnon wihasin luomi,
  Silmä juoskoon simana,
  Toinen woina wuotuohon,
  Raswana rapahtuohon,
  Tuonne helwetin tulehen,
  Pahan wallan walkiaseen.
  Ken katein kahtoneepi,
  Silmin kieroin keksineepi j.n.e.
  Tunkee perkele tulehen,
  Isännät perisopesta,
  Emännät owisopesta,
  Lapset keskilattialta,
  Suin tulehen, päin tulehen,
  Takaraiwoin tantereeseen.
  Silmät käännä kellellehen,
  Niskat rutoin rutase.
  Wello werta hartioissa,
  Sotke suolia sisässä,
  Keitä keuhkoja mahassa,
  Ennen päiwän nousemista,
  Koi jumalan koittamista,
  Auringon ylenemistä;
  Ennen kuin sanani saapi,
  Tahi mieli jouhtuneepi.
  Oot sä pantu palkan eestä,
  Tahi toisen käskyläinen,
  Rakettu rahan eestä;
  Ota kiinni olkapäistä,
  Wasemmista warpahista,
  Kaiemmista kantapäistä,
  Läpi luusta, läpi lihasta,
  Läpi kuuman kirwehen,
  Läpi reppänän yheksän,
  Mene perkele kotiisi,
  Isäntäsi iltaselle,
  Emäntäsi aamuselle,
  Muun pereesi murkkinalle.
  Aita wastoin tuleepi;
  Ammu aita mennessäsi
  Wiieltä witaswäliltä,
  Seihtemältä seipähältä,
  Kaheksalta kaskipuulta.
  Punahattu, Tuonen poika,
  Jännitä tulinen jousi,
  Tulisella jäntehellä.
  Pane waskinen wasama
  Tuon tulisen jousen päälle,
  Ammu halki hampahista.
  Luun syöjä, lihan puria,
  Weren uuelta wetäjä;
  Jota Hiiet himmastuisi,
  Perkeleetki peljästyisi,
  Karkuaisi maan katehet.
  Neityt Maaria emonen,
  Puhas muori muoollinen!
  Soua suonista wenettä,
  Wenehella waskisella,
  Kuutilla kuparisella;
  Soua luun lomia myöten,
  Jäsenten rakoja myöten.
  Mist' on luuta luikahtanna,
  Siihen luita luikahuta,
  Mistä kalwo katkenunna,
  Siihen kalwo kaswahuta;
  Mistä liikkunna lihoa,
  Siihen liittyös lihoa.

  Lääwämadon Synty.

  Tuonen toukka, maan matonen,
  Emännän esikätönen,
  Pihan rikka, pellon sonta,
  Kaari kartanon alanen!
  Sä oot wiikon wilussa maannut,
  Kauan kaihossa siassut,
  Kuukauen hewon kusessa,
  Talwen tallin lattiassa.
  Jos olet pahoin tehnyt,
  Tule työsi tuntemahan,
  Pahasi parantamahan j.n.e.

  Kuwun Sanat.

  Kukki neito Kuuteratar
  Kuto mulle kulleroita,
  Paahko munapalleroita,
  Alla kuusen kukkalatwan,
  Alla kaswawan katajan.
  Lepän juuret lellukohon,
  Pajun juutet paisukokon,
  Kohotkohon koiwun juuret;
  Älköhön iho imehnon,
  Karwanen kawon tekemä.
  Ukko kultanen kuningas!
  Luo kultawuolimesi,
  Hopiainen tapparasi,
  Jolla kupua kowellan,
  Lemmon kelloa kerihten,
  Kaklan kaielta lihalta.
  Tieänpä sinun sukusi;
  Sumust' on sinun sukusi,
  Sumust' on sinun emosi.
  Sumust' on sinun isosi,
  Sumust' waltawanhempasi;
  Sinne mä sinunki panen,
  Siell' on wiisi weikkoasi j.n.e.
  Tuikkaa kuin tuli punanen,
  Liiku kuin lipiä koira.
  Kuin et siellä sioa saane;
  Tuonne mä sinun manoan
  Purstohon lohipunasen,
  Kalahauin hartioille;
  Lohi sun sywille wiepi,
  Kalahauki kaimoaapi.
  Ja kuin et siellä sioa saane;
  Mene tuonne, kun mä käsken,
  Niittyhyn nimettömähän,
  Nimen tietämättömähän,
  Jot' ei ruohot maasta nouse,
  Heinät nurmesta ylene.

  Hammasmadon Sanat.

  Hyöpyräinen, pyöryläinen,
  Liinan siemenen kokonen,
  Liinan siemenen näkönen,
  Hammasten hajottelia,
  Leukaluiten leikkeliä!
  Älä hakkaa hampaitani,
  Älä leikkaa leukojani.
  Tieänpä sinun sukusi;
  Mies musta merestä nousi,
  Uros aallosta yleni,
  Pystyn peukalon pitunen,
  Uroon sormen korkunainen;
  Hapenella parta kaswo,
  Parralla mato sikisi,
  Siitäpä käwi katala
  Lämpisihin leukaluihin,
  Halusihin hampaisihin.
  Kuoli ukko, waipu wanha,
  Tauilla tawattomalla,
  Tuon luun lokertamasta,
  Tuon pahan pakottamasta,
  Werikoiran koskemasta.
  Lyhyt akka Tuonen Tyttö,
  Woiti kielellään kipuja,
  Hammastauilla tapoja.
  Pisti neulan leukaluuhun,
  Tuon on kolmasti sepitti:
  "Suolat soikohon hywinä
  Weren luonasa lukian,
  Selwitäte seisomahan!"
  Nousi ukko unestasa,
  Selwittihe seisomahan.
  Siin' on nyt sinun sukusi,
  Siin on kaikki karwasiki.
  Ällös sä paha pakene,
  Syömästä, kaluamasta,
  Puremasta läätämästä!
  Hajotkohon Hiien hammas,
  Lewitköhön Lemmon leuka.
  Painan mä pajusta jousen,
  Teen lepästä lennottimen,
  Ammun hittoja hihahan,
  Paholaista parran halki.
  Punahattu, Tuonen poika!
  Jännitä tulinen jousi
  Tulisella jäntehellä;
  Pane waskinen wasama
  Tuon tulisen jousen päälle,
  Ammu halki hampahista
  Luun syöjä, lihan puria,
  Weren uuelta wetäjä.
  Minne mä sinun manoan?
  Jos wieno liet weestä nossut,
  Niin weteen sinun manoan;
  Jos liet tuulen tuuwittama,
  Mene tuulen tietä myöten.
  Ja kiwut mä manoan kanssa;
  Wieköön kipua tuonne
  Heimohin kipuemännän.
  Torajat sä, Tuonen poika!
  Paistut sä mato Manalan,
  Rautasessa riehtilässä.
  Kuin et sinä siinä kypsy,
  Tuonen mä sinun manoan
  Pirun pihlajan tyköhön.
  Wiron akka Willikerta
  Surwoo rauan siemeniä,
  Telkyttää teräsmuruja,
  Leppäsessä huhmarossa
  Leppäsellä petkelellä,
  Leppäsen tuwan sisässä;
  Siellä sääkin sian saanet,
  Se sun raualla rakentaa,
  Wasaralla walmistelee.

  Riiden Sanat.

  Riisi poika riukamoinen,
  Rietta reitten juurehinen,
  Huikku helmoin alanen,
  Häpein hywän miesten,
  Werikaatioin wetämä,
  Rumahousuin huiskuttama!
  Mistäs sä tulit tupahan,
  Sait sammalhuoneesehen,
  Syömähän, kaluamahan,
  Puremahan, jäytämähän,
  Syömähän weriwalolle,
  Luuwalolle luhtomahan?
  Siirry, kuin sininen nuoli,
  Purate punakeränä,
  Wieri, kuin weran nukelma,
  Wieri werkapöksylöihin,
  Kauppiaisten kaatioihin.
  Kunne mä sinun manoan?
  Tuonne mä sinun manoan
  Lapin laahtitantereelle;
  Siell' on uutta, siell' on kystä,
  Syöä miehen nälkähisen,
  Haukata halunalasen.
  Wai en pannekkaan pahoin,
  Enkä aiwan ilkeisihin.
  Tuonne mä sinun manoan
  Kynän jouhtenen nenähän,
  Aina allin kielen alle.
  Ja jos et siitään totelle;
  Tuonne mä sinun manoan
  Rutjan koskehen kowahan,
  Palawahan pyörteesehen,
  Johon puut päin putowat,
  Hongat latwoin lankiaapi.
  Ja tuonne ma sinun manoan
  Ikusehen helwettihin,
  Jost' et kuulu kuuna päänä,
  Selwiä sinä ikänä.

  Ampumista wasten.

  Sampsa, poika Pellerwoisen,
  Kesät kenneellä makasi,
  Keskellä jywäketoa,
  Jywäparkan parmahalla.
  Otti kuusia jywiä,
  Seihtemiä siemeniä,
  Yhen nää'än nahkasehen,
  Koipeeseen kesäorawan.
  Läksi maita kylwämähän,
  Toukoja tihittämähän.
  Suot kylwi, kanarwat kaswo,
  Norot kylwi, nousi koiwut,
  Mäet kylwi, kaswo männyt,
  Kummut kylwi, kaswo kuuset.
  Kylwi tuomet tuorehelle,
  Pajut maalle paisuelle,
  Pihlajat pyhälle maalle,
  Raiat nurmien rajoille,
  Katajat karankoille,
  Tammen wirran wierimmille.
  Kaswo tuomet tuorehella,
  Pajut maalla paisuella,
  Pihlajat pyhällä maalla,
  Raiat maalla raikahalla,
  Katajat karankoilla,
  Eipä tammi kaswanunna,
  Juurtununna puujumala.
  Heitti hellan wallallesa,
  Olowallen onnellesa.
  Kulu yötä kaksi kolme,
  Saman werta päiwiäkin,
  Läksi tuota tietämähän;
  Ei oo tammi kaswanunna,
  Juurtununna puujumala.
  Heitti hellan walloillesa,
  Olowallen onnellesa.
  Uotti wielä yötä kolme,
  Läksi tuota tietämähän
  Yön takoa kohta kolmen,
  Wiikon päästä wiimeistäin;
  Jop' on tammi kaswanunna,
  Juurtununna puujumala.
  Wesa Jesuksen wetämä,
  Maasta mannun kaswattama.
  Kuka siitä oksan otti,
  Se otti ikusen onnen;
  Kuka siitä lehen leikka,
  Se leikka ikusen lemmen.
  Ohowamp' on oksillesa,
  Leheltäsä liukkahampi,
  Ehittihin Manalasta,
  Manalasta, maanki alta,
  Ehittiinpä, eipä löytty,
  Joka tammen hakkaisi.
  Tuli ukko taiwosesta
  Mujuseni, muotoseni,
  Kaiken karwani näkönen;
  Kirwes kultanen olalla,
  Waskiwarsi kirvehessä,
  Hopiata ponnen päässä;
  Hakkasi rytimoraian,
  Tasalatwan taskutteli,
  Kultasella kirwehellä.
  Mikä lastuja porosi,
  Siitä noita nuolet saapi,
  Sekä ampuja asehet.
  Piru piiliä tekeepi,
  Wasamoita walmistaapi;
  Minkä saatti walmihiksi,
  Sen pojat sulitteleepi
  Peipun pienillä sulilla,
  Warpusen warustimilla,
  Sian karjun harjaksilla.
  Teki piiliä piwosen,
  Kouran nuolia kowia,
  Korwalla tulisen kosken,
  Rautalammen reunamaalla.
  Läksi kaupallen kylälle,
  Ei kylään otettunahan.
  Kolm' on poikoa pahalla,
  Yks on ruho, toinen rampa,
  Kolmas on perisokia.
  Ruho piiliä pitääpi,
  Rampa jousta jännittääpi,
  Ampuupi perisokia.
  Ampu nuolen ensimmäisen,
  Ampu ylös taiwosehen,
  Pitkän pilwen rannan päälle;
  Tahto taiwonen haleta,
  Kaaret ilman katkeilla,
  Noian nuolissa kowissa,
  Äkähissä äiän pojan.
  Ampu sitte nuolen toisen,
  Se on wasten maata mennyt.
  Maa muruiksi muljotteli,[7]
  Paaet wahwat paukahteli,
  Kiwet rannalla rakosi,
  Someret siottelekse.
  Ampu kohta kolmannenki,
  Kirjarintahan kiwehen,
  Wuorehen teräksisehen,[8]
  Rautasehen kalliohon.
  Tuo kiwestä kiljahusi,
  Kalliosta kaljahusi,
  Tahtoopi tawata siitä
  Ihoa imehnoraukan,
  Luoa luontokappalia.
  Milläs tuo nuoli perittänehe?
  Sanan woimalla jumalan,
  Herran hengen huounnolla.
  Ota piru pistoksesi,
  Äkähäsi äiän poika,
  Ammu tuonne ammuksesi,
  Pistä tuonne pistoksesi,
  Wuorehen teräksisehen,
  Rautasehen kalliohon.
  Mit' oot tywin työntänynnä,
  Latwoin poies lappaele;
  Mitä latwoin laskenunna,
  Tywin poies työntäele.
  Ei tässä sioa sinulle
  Siankahan tarpehella,
  Tarpeitenkaan himolla.
  Muunne muuttuos majasi,
  Etäämmä elosiasi,
  Ristittyä rikkoamasta,
  Kastettua kaatamasta,
  Tehtyä teloamasta.
  Tieetäänpä sun sukusi,
  Mun sukuin on tietämätä,
  Minun suurempi sukuni,
  Sekä laajempi laini;
  Minun on ihmistä ihoni,
  Kaswanaista kainaloni.
  Eroa sinä emätön,
  Paha poika polwahinen,
  Ristittyä rikkoamasta, j.n.e.
  Tämä ei mies Manalle joua,
  Tukka pitkä Tuonelahan;
  Mato joutakoon Manalle,
  Lyhyt tukka Tuonelahan,
  Oman surman ottamata,
  Oman tauin tappamata.
  Ite seppä Ilmarinen,
  Takoja iän ikunen!
  Teeppäs pihit pikkuruiset,
  Atulat ani wähäset,
  Jolla noian lemmon nuolen,
  Werisen wetäsen weiten,
  Ihosta imehnoraukan,
  Emän tuoman ruumihista.
  Neityt Maaria emonen,
  Puhas muori muoollinen!
  Woia niillä woitehilla,
  Kato niillä kahtehilla,
  Joill' on luoja woieltuna,
  Katottuna kaikkiwalta,
  Bethlehemin kaupungissa.
  Woia luun lomia myöten,
  Jäsenien kyniä myöten.
  Laske woie wuotamahan
  Läpi luun, läpi jäsenen,
  Läpi suonien sorata.
  Woia alta, woia päältä,
  Sio silkkipyyhkeilläsi,
  Ompele netosin neuloin,
  Rahkaneuloin nappaele;
  Ihommaksi entistähän,
  Paremmaksi muinostahan.
  Tekkös Jesus terweheksi,
  Alta tuntummattomaksi,
  Päältä nuurumattomaksi,
  Keskiä kiwuttomaksi j.n.e.

  Nykysempiä Lauluja.

  Wäinämöisen Weljen pojasta.

  Wäinämöisen weljen poika
  Otti kuusesta orawan,
  Petäjästä pöyryhännän;
  Kanto ensisti etehen,
  Kuusen kuiwia käpyjä,
  Sitte toi on tuorehia,
  Kanto kauroja wälistä,
  Heitti heiniä sekahan.
  Hän teki tuota tekoa
  Kokonaista kolme wuotta;
  Muuttu orawa oriiksi,
  Tuli ori oiwallinen,
  Yli korttelin yheksän,
  Häntä pitkä, harja paksu,
  Mulkut suuret summattomat;
  Waan ei kaswanut kawiat,
  Kyllä kynsillen kokoa.
  Wiimein mielehen majahti,
  Äiän tolkkuhun tolahti,
  Katella ajokaluja,
  Suitet suuhun, päitet päähän,
  Anto puntista punoja,
  Riimut rautarenkahista,
  Teki länkeet terwaksista,
  Luokin karhun kylkiluista.
  Ajo tuonne tunturille,
  Meni jäiselle mäelle,
  Pysy kynnet kalliolla,
  Eikä liukkaalla liwennyt.
  Ajo aikasa mäkeä,
  Tuuritteli tunturia;
  Laskihen Lapin keolle,
  Sille suurellen sileelle
  Siellä ajo aikalailla,
  Aikahollilla hojotti,
  Lapin kommiot kumohon.
  Lapin äiät ne ärisi,
  Pienet pojatkin porisi,
  Ei hän siitä säikähtänyt.
  Wiimein mielehen majahti,
  Äiän tolkkuhun tolahti,
  Ruweta ruunoin tekohon.
  Kuulusteli kuoharia,
  Saahaksesa salwuria;
  Kuin ei kuullut kuoharia,
  Eikä saanut salwuria,
  Innosti ite samassa;
  Teki tulen terwaksista,
  Pani paian palkeheksi,
  Alakiwen alasimeksi.
  Tako weiten wuoren alla,
  Kirkasti kiwen wälissä.
  Weti sillä weitelläsä,
  Puotti kellukset keolle;
  Suuret mulkut muljautti,
  Ei hän köysiä kysellyt,
  Eikä kaatanut oria,
  Teki salwon seisoalta,
  Waan ei suonia sitonut,
  Eikä solminnut sanoilla.
  Pääsi weri wallalesa,
  Tuli puro punainen,
  Lakeille Lapin keolle.
  Ruuna horjaten horusi,
  Äiä itki ja porusi,
  Weren juoksun julman tähen.
  Liwahti Wipulan Liisa,
  Häilähti tähän hätähän.
  Kuin se sylki kuiwan sylen,
  Ruunan reisihin wälihin,
  Tuli solmut suonten päihin,
  Kuiwi se puro punanen.
  Sano äiälle samassa:
  "Jos olet ite isäntä,
  Mä olen ite emäntä,
  Kaksi kauppoa tekeepi,
  Omallasa kumpanenki.
  Ota peura, anna ruuna,
  Wiel' annan wähän wäliä,
  Pikkuruisen päällisiä."
  Wäinäinöisen weljen poika
  Heilutteli helmojasa,
  Teki kaupan, ei katunut;
  Astu peuran ahkiohon,
  Ajo tuonne tunturille,
  Meni jäiselle mäelle.
  Äiä parka äkkinäinen
  Ei hän ohjata osannut,
  Eikä kiertänyt kiwiä,
  Eikä peljännyt petäitä;
  Ahkio alta hajosi,
  Pää se kiljahti kiwehen,
  Aiwot kaato kalliolle.
  Peura pötkähti takasin,
  Haki wanhan haltiasa.
  Liisa arwasi asian,
  Wipulatar sanan wirkko:
  "Nyt on kuohari kumossa,
  Hewoislangon langennunna."
  Istu kohta kiirehesti
  Ruunan ruskian rekehen,
  Haki peuran haltiata.
  Tuon hän löysi tunturilta,
  Puotti aiwot äiän päähän,
  Pani päällen peukalosa.
  Pianpa sekin parani,
  Tuli aiwan terweheksi.
  Wäinämöisen weljen poika
  Alko naia ja nahista.
  Sitte istuwat yhessä
  Ruunan ruskian rekehen,
  Laskiwat Lapin keolle.
  Wäinämöisen weljen poika
  Sano Liisalle samassa:
  "Pane paljolta patahan
  Hirwen huulta, peuran kieltä,
  Kyll' minä hapanta hankkiin."
  Tuotti wiinan Torniosta,
  Haetti Oulusta olutta,
  Kuhtu wanhan Wäinämöisen
  Wielä siihen soittajaksi.
  Wanha setä siinä soitti
  Hauinluista harppuasa,
  Että kalliot kajahti,
  Wuoret urkuina ujersi,
  Kiwet hyppi kankahilla,
  Mäellä pelmusi petäjät.
  Häät loppu, wäki hajosi,
  Wäinämöisen weljen poika
  Teki talon ensimmäisen
  Lakeillen Lapin keolle.
  Siinä waati waimoasa,
  Likisteli Liisoasa,
  Jost' on saatu salwuria,
  Siit' on kuoharin sikiä.

  Kahwerokasta.

  Alko Anterus sanoa:
  "Pelkonen perehen miesi!
  Mistäs laitat langoillesi
  Sunnuntaina suurustähen?"
  Waimo wastasi somasti:
  "Menkää te yhessä yöllä,
  Kahen kesken kaunihisti,
  Karjalaisten kaupunkihin;
  Kantakaa te kahwet sieltä,
  Nyt ei oo koissa Kosken Herra,
  Eikä seppä saapuhilla."
  Läksi Antit astumahan
  Rapikolle rannalle,
  Simo siiwihti jälessä.
  Lykkäsit lylyn wesille,
  Laiwan suuren lainehille.
  Antti airoillen rupesi,
  Simo istuupi siwulle,
  Pelkonen perää pitääpi.
  Souit sormilla kowilla,
  Laskit suoroa Sahalle,
  Karjalaisten kaupunkihin.
  Wielä Antit arwelowat:
  "Mistä me sisään menemme."
  Pelkonen sano pelolla;
  "Kuletaan kohen ryytimaata,
  Siell' on ikkunat isommat,
  Tikapuut on tietyt siellä;
  Ei oo uksen aukomista,
  Eikä portin ponkamista,
  Lasin lungun lonkamista."
  Pelkonen perehen miesi
  Ite astuupi eellä.
  Pääsi päähän tikapuihen,
  Otti weihtesä tupesta,
  Piirsi lasin lungun rikki,
  Kiersi ruuingin lukosta.
  Antti kanto aarappia,
  Laukanen lato rahoja,
  Seteliä selwitteli,
  Simo nahkoja sipeli,
  Weti werkawaattehia.
  Silkit siiwolla menewät,
  Eikä werat mitään wirka.
  Nahat naukuwat selässä,
  Miehen halwan hartiolla.
  Aina ankkuri sanoopi,
  Aarappi ajatteleepi,
  Juonittelee julkijuoma:
  "Woi te miehet mielettömät!
  Minne te minua wiettä,
  Kunne kannatte katalat?
  Kaunihista kammarista
  Saatatte salon sisälle,
  Mehtäin tyrmien tykö.
  En ollut salanen juoma,
  Olin juoma julkinainen.
  Herrat on tuoneet herkuksesa,
  Saksat saahakseen rahoa."
  Tuli päiwä yön perästä;
  Pistihen pihalle Tiina,
  Tiina Tiiteron emäntä.
  Tiina juosta tiiteroihti
  Wikewästi Wiilarihin.
  Wiilari ennähti kysyä:
  "Mitäs itket waimo parka."
  "Jo nyt on itkut itkettynä;
  Jop' on roswot ronkannuna,
  Lasin lungut lonkannuna;
  Kaikk' on akkunat awattu,
  Kaikk' on kammarit katottu."
  Läksi Jussi juoksemahan,
  Kaipiainen kahtomahan;
  Löyti suolta saappaat jälet,
  Aholta upokasjälet:
  "Tok' siin on hywin hypätty,
  Kuin on sukka suolle jäänyt,
  Kinnas puonnut purolle."
  Waan ei ollut sukalla suuta,
  Eikä kieltä kintahalla.
  Erikkä tiesi ihmeimmät,
  Sunnuntaina suuret kummat,
  Tiesi wielä tiistaina:
  Löysi lekkerin lehosta,
  Putelin punasta wettä.
  Riikosen wähä rihatsu,
  Läksi käymähän kylöä;
  Tääpä koskellen kokesi,
  Sanomata saattamahan,
  Ett' on annettu rahoa,
  Rupiloita rutkattuna,
  Kaksi loutuu loiwattuna.
  Pelkonen perehen miesi,
  Kohta kotiin tultuasa,
  Sano waimolleen samassa:
  "Akkaseni, ainoseni,
  Minun kaunis Katrinani!
  Keitäs meillen kelporuoka,
  Laita ruoka lampahasta.
  Tuolt' on lammas laitettuna
  Yli selän Seukkolasta,
  Kanna kahweja sekahan,
  Että kerran kelporokka
  Saataisihin miesten syöä.
  Annan sinulle aarappia,
  Suuhusi sulan sokurin,
  Werat päällesi wetelen,
  Huiwit kaulaasi koriat,
  Sormeesi sormukset soriat,
  Säärilleis sukat säwiät,
  Juhtinahat kengiksesi."
  Kaisa aarapin alotti,
  Ketutar kelpojuoman.
  Kosk' oli wiikkaus kulunna,
  Oli Siili siiwo herra,
  Alko aittoja katella,
  Toropainen, toimen poika,
  Sanoopi sanoilla näillä:
  "Pelkonen perehen miesi!
  Lähes aittoas awamaan,
  Kateltaw' on kartanosi."
  Toropainen, toimen poika,
  Alko aittoa katella;
  Tääll' oli sukka sulhasmiehen,
  Silkkihuiwi siiwon herran,
  Puustawit sukalla suussa,
  Nimi niekliin nenässä.
  Rouhiainen mies rotowa
  Otti nuoran orren päästä,
  Sito siipehen sepälle,
  Laitto langokset lewolle.
  Runssilass' ol' ruoka walmis,
  Kuopion kutut paremmat,
  Waikkei tuolla eteen tuotu,
  Kahwerokkaa kannettuna.
  Ei ollut huolta huuhistasa,
  Kysymistä kynnöstäsä,
  Suurustähestä surua.

  Wiel' on siitä wirttä tehty,
  Kuin on käyty keräjissä,
  Pelastettu Pellishuono
  Likasilmän Liisan luoksi.
  Monta kaunista waloa
  Wannotahan siitä siellä,
  Keräjissä käytäissä.
  Roswon päälle päätettynä,
  Kunnialta pois polettu;
  Wiht' on wiimenen kuritus,
  Musta penkki muiten nähä.
  Joutu tieto Tikkaselle,
  Äsken Tikka tielle joutu,
  Miestä wirpojaa witoilla,
  Painelee pajun wesoilla;
  Uuen wuoen uutisiksi,
  Wanhan wuoen wastuksista.

  Wirtt' on tehtynä wilussa,
  Jalaksill' on jatkettuna,
  Puolella Puhossaloa;
  Waan ei tieä Jussi rukka,
  Liekö suotu surmaksesa,
  Kuolemaksi kohtailtu.

  Ylistysruno Kalle Palmulle.

  Kuule, kato, Kalle Palmu,
  Jalo tolppari totinen!
  Joka annot aiwan suuren,
  Seurattawan selkiästi,
  Esimerkin markkinoilla.
  Tuhat miestä tunnustaapi,
  Sata waimoa sanoopi,
  Lapset laulawat sopissa,
  Ettei monta markkinoilla
  Palmun wertaista kuleksi.
  Mont' on miestä markkinoilla,
  Monta miestä, monta mieltä,
  Paljon pahoja nimiä,
  Waan on harwalta hywiä,
  Hywän nimen haltioita.
  Yksi ystäwä wakuuen,
  Sekä totuuen toweri,
  Kuulu puoissa puhuwan:
  "Se on Palmullen parempi
  Hyöty hywästä nimestä,
  Kuin olla omistajana
  Tuntemattoman tawaran."
  Waan oli toisia toella,
  Jotka sanoit tolwanaksi,
  Perityhmäksi perustit.
  Saatua tämän sanoman,
  Tämän kumman kuultuasa,
  Taskuwarkaat ne wapisi,
  Roswot rohkiat häpesi,
  Metän worot woiwotteli,
  Wetty silmät weiarien,
  Wiekas nauro ja wihelsi.
  Kuin sen kuuli kunnon herrat,
  Kiitteliwät Ruotin kielen,
  Sekä Suomeksi sanoiwat,
  Ettei monta markkinoilla
  Kallen kaltaista käwele.
  Suottaherrat ne sohatti:
  "Piru olkoon pitäisinkin
  Toisen puolen palkastani,
  Elikä enemmän wielä."
  Talon poika pohjalainen!
  Mitäs mahtaisit sanoa,
  Jos sen joku toinen miesi
  Ylös ottanut olisi?
  Eipä hiiret hiiskahtaisi,
  Pentu haukkuisi perähän.
  Waan se wakaa Kalle Palmu,
  Jalo tolppari totinen,
  Ylös otti yksinäsä,
  Tieltä tempasi rahasi,
  Eikä pistä powehesa,
  Taskuhusa tarkottele.
  Kysy kyllä kiiruhusti,
  Tieusteli taitawasti,
  Rahan oikiaa isäntää.
  Kuin sun kuuli kulkeneeksi,
  Tiesi tielle joutuneeksi,
  Heti kyllä sai hewosen,
  Jolla jouwutti jälestä,
  Oisit antanut ilolla
  Suuren summan palkaksesa,
  Löytiäisiksi lykännyt,
  Waan ei ota ollenkana,
  Toisen rahoja rakasta.
  Tästä siis nähään toella
  Ettei kaikki Suomen kansa,
  Eikä lapset Rautalammen,
  Wiel' oo tuiki turmeltuna,
  Tärwättynä kaikki tyyni.
  Saattaapi sataluwuissa
  Miehen toisenkin tawata
  Rehellisen retkilläsä,
  Waelluksessaan wakawan.
  Etten liialla lorulla
  Wirttä pitkäksi wenytä,
  Lamahuta lauluani,
  Päästän wirteni wälehen,
  Annan lopun ajallasa;
  Mahan mainita sanalla
  Hänen waltawanhemmasta:
  Se oli ukko ulkomaalta,
  Kowa korpraali soassa,
  Tähen täyen miehuutesa
  Kahen kantawa ritarin,
  Jotka Kalle kaunistaapi,
  Poika puhtaana pitääpi.
  Wanhoja Runoja

  Loihtia.

  Hyötelleimme, myötelleimme,
  Rautapaitohin paneimme,
  Wai ilman warotelleimme,
  Noiten noitien sekahan,
  Werikinnerten keralle?
  Mies on lustuissa lujempi
  Rautapaiassa parempi,
  Teräswyöss' on tenhosampi,
  Sitte ei huoli hywiäkään,
  Tottele jalojakahan;
  Suet panee suitet suuhun,
  Karhut rautakahleisihin,
  Ite on suurena sutena,
  Karhu kahta kauhiampi.
  Kyllämä mokomat noiat
  Kolme kulkkuuni hokasen,
  Paan [Panen] kaheksan kainaloihin,
  Yheksän olan ylite.
  Laulan ma mokomat noiat
  Suin sytehen, päin sawehen,
  Kypenihin kyynäswarsin,
  Koprin kuumihin porohin. J.n.e.

  Käärmeen Synty.

  Käwi Jesus tietä myöten
  Kolmen poikasen keralla,
  Kahen kielikumppanisa.
  Piru tieltä loikastise,
  Rajakenkä kalliolta.
  Wuoti kuona konnan suusta,
  Kina ilkiän kiasta,
  Waahti wangasta nenästä,
  Rautaselle kalliolle,
  Wuorelle teräksiselle.
  Santti Pietari sanoopi:
  "Jotain tuostakin tulisi,
  Kuin sa luoja hengen loisit,
  Siunaisit jumala silmät."
  Jesus wastasi wakainen:
  "Paha pahasta tuleepi,
  Kipu konnan oksennosta."
  Santti Pietari sanoopi:
  "Luoppas herra henki tuolle,
  Siunaa jumala silmät!"
  Loipa herra hengen tuolle,
  Silmät siunasi jumala,
  Pahan miehen oksentohon,
  Konnan ilkiän kinahan.
  Sano Santti Pietarille:
  "Pistä suuhun peukalosi,
  Sormes' ohtahan ojenna!"
  Pisti suuhun peukalosa,
  Kätes' ohtahan ojensi;
  Puri sormen Pietarilta.
  Santti Pietari sanoopi,
  Rutosti rukoeleepi:
  "Teeppä herra terweheksi
  Herran hengellä hywällä,
  Lämpösellä läyhyttele."
  On matoa monen näköstä,
  On sinistä, on punasta,
  On kellan karwallista,
  Waan ei tuon pahan näköstä
  Eikä kammon karwallista.
  Empä tieä karwojasi:
  Onko hän se Hiien karwa.
  Wai on liene heinän karwa,
  Tulen karwa, tuomen karwa,
  Maan karwa, mataran karwa.
  Wai on kaiken ilman karwa,
  Karwa kaikkein perkelien?
  Ite karwasi walite!
  Liet paha pajun näkönen?
  Tieän sykkö synnyntäsi,
  Maan kawala kaswantasi.
  Miss' oot sykkö synnytelty,
  Maan kawala kaswateltu,
  Wuorella teräksisellä,
  Rautasella kalliolla.
  Siin' oot sykkö synnytelty,
  Maan kawala kaswateltu.
  Wuorella teräksisellä,
  Rautasella kalliolla.
  Siin' oot sykkö synnytelty,
  Maan kawala kaswateltu.
  Mist' on pää pahalle pantu?
  Pää pantu pajun nenästä.
  Mist' on kieli keksittynä?
  Keihäästä äiän pojan.
  Mist' on hampahat haettu?
  Orahista Tuonen otran,
  Werissä wierewistä,
  Hurmehissa huurowista.
  Mist' on silmät siunattuna?
  Silmät simpukan jywistä.
  Mist' on henki heitettynä,
  Sekä wiskattu wihoja?
  Henki höyrystä pahasta,
  Hiien kosken kuohunnasta.
  Mist' on raatua rakettu?
  Kyröläisen kyntöruoska,
  Wirolaisen aian wihta.
  Mist' on suolet häikiölle?
  Wyöltä Hiien wyöllisiä,
  Helmasta helisiwiä,
  Kupeelta kulisiwia.
  Mist' on häntä häälättynä,
  Pursto, puuhattu pahalle?
  Paitulaisen parran päästä,
  Hiwuksista Hiitolaisen.

  Tule työsi tuntemahan,
  Pahasi parantamahan,
  Ennen kuin sanon emolle,
  Wirkan wierin wanhemmille.
  Enemp' on emolla työtä,
  Waiwa suuri wanhemmalla,
  Pahoja parantaissa,
  Tammottaissa taikioita.
  Ei sinun isosi käske,
  Ei sinun emosi käske,
  Päätä pystössä piteä,
  Kaulanwartta karkiata.
  Jotas luoja sinun kiros
  Mahallasi maata käyä,
  Maa käyä, kiwi kalua.
  Tule työsi tuntemahan,
  Pahasi parantamahan. J.n.e.
  Tiesitkös puuta purrehesi,
  Pajun juurta pannehesi,
  Närettä näpistäneesi,
  Kokeneesi koiwun juurta,
  Hakanneesi haawan juurta,
  Pihlaista pistäneesi;
  Kuin purit ihon imeisen,
  Ihoa imehnoraukan,
  Tahi karwoa kapehen.

  Et lie puuta purrutkahan,
  Närettä näpistänynnä. J.n.e.
  Purit ihoa imeisen,
  Ihoa imehnoraukan,
  Tahi karwoa kapehen.
  Sata karwan kantawoa,
  Tuhannen tuhuttawoa.

  Mato musta, kyy wiherä,
  Ala mättäin meniä,
  Puun juuren pujottelia,
  Päältä turpejen tulia!
  Jos olet pahoin tehnyt,
  Tule työsi tuntemahan,
  Pahasi parantamahan.
  Pane pääsi palmikolle,
  Silkkinauhalla sitase.
  Ota suuhun sun kipusi,
  Alle haikuhammastesi.
  Sykerräte sykkyrähän,
  Käperräte käppyrähän,
  Weäte willaleppehenä,
  Pawun palkona kuleksi.
  Wie pois wihasi tästä
  Keltasihin keuhkohisi,
  Makeihin maksohisi,
  Saata sappiisi sisälle.
  Muuta wiinaksi wihasi,
  Maioksi pahat makusi,
  Ennen kuin sanani saapi,
  Tahi mieli juohtuneepi.
  Kiwut tuonne kiityöhön
  Kiwuttaren kippasehen,
  Waiwat tuonne waipuohon
  Wammottaren wakkasehen;
  Kiwiä kiwistelemään,
  Paasia pakottamahan;
  Ei kiwi kipuja itke,
  Paasi waiwoja walita.
  Tuomen juuret turwotkohon,
  Kohotkohon koiwun juuret,
  Pajun juuret paisukohon;
  Ite turwu tuskihisi,
  Paisu pakkopäiwihisi,
  Ennen kuin iho imeisen,
  Tahi karwa kapehien.

  Mätä wihtoin wihasi,
  Kiwiin pahat kipusi.
  Tee nyt yöllä terweheksi,
  Päiwällä imanteheksi,
  Alta aiwan terweheksi,
  Keskiä kiwuttomaksi,
  Päältä tuntumattomaksi,
  Ihommaksi entistähän,
  Paremmaksi muinostahan.

  Pistoksen Synty.

  Äkäätär neito äiä,
  Eli Hiitolan emäntä,
  Heilutteli helmojasa
  Apuwuoren kukkulalla,
  Keskellä Apumäkiä;
  [Ehkä pitäisi olla:
  Kipuwuoren, Kipumäkiä.]
  Tuuli teki tiineheksi,
  Ahawa kohun kowaksi.
  Tuosta on tyyty, tuost' on täyty,
  Tuosta paksuksi panise,
  Lihawaksi liittelise.
  Kanto kohtua kowoa,
  Watan täyttä waikiata.
  Kanto kohta kolme wuotta,
  Ympäri yheksän wuotta.
  Teki poikoa yheksän,
  Yhtenä kesässä yönä,
  Yhen kosken kuohuwilla,
  Yhen salmen saapuwilla,
  Yhellä wesikiwellä.
  "Juhannes pyhä ritari!
  Tules risti lapsiani,
  Tules kasta kannettuni."
  "En minä pahoja risti,
  Enkä kasta kauheita,
  Min' oon luojan ristinynnä,
  Kastanunna kaikkiwallan."
  Jop' on tuo paha pakana
  Ite loise lukkariksi,
  Ite papiksi panise,
  Ite risti poikiasa,
  Nimitteli lapsiasa.
  Minkä pisti pistokseksi,
  Minkä riieksi repäsi,
  Ohimoiten ottajaksi,
  Napoin näwertäjäksi.
  Minkä ähyksi asetti,
  Kunka laati luunwaloksi,
  Minkä rutoksi rutasi,
  Kunka loi rupiin rikoksi,
  Minkä welhoksi weräjille,
  Kateheksi kaitiin paikkoin;
  Minkä noiaksi noroille.
  Noitia on joka norolla,
  Kateita kaikin paikoin,
  Joka welhoja weräjä.
  Yhellen ei nimeä saanut,
  Senpä sitte käski tuonne
  Rutjan koskehen kowahan.
  Siitä synty Syöjättäret
  Rutjan koskessa kowassa,
  Tulisessa kuohunnossa.
  Ällös Pistos pistäele;
  Tieänpä sinun sukusi.
  Tuonne ma sinun manoan
  Rutjan koskehen kowahan,
  Siell' on wiisi weikkoasi,
  Kuusi kummisi tytärtä,
  Seihtemän setäsi lasta.
  Sinne sääkin tuomitahan,
  Siell' on muutkin murhamiehet,
  Ikuset pahantekiät.

  Kalman Synty.

  Hywä Kalma, kaunis Kalma,
  Walkianwerewä Kalma!
  Kyll' on tieän Kalman synnyn:
  Kalm' on tuolta alettuna,
  Ewan Atamin alusta.
  Wai sä lienet teko toisen,
  Toisen nosto, toisen nuoli,
  Tottas koitellos kotiisi,
  Tekiäsi tienohille,
  Paniasi parmohille,
  Punasissa waattehissa,
  Hurmehessa huituwissa.
  Kukku kullaissa käkenä,
  Hopiaissa kyyhkyläissä.
  Tuika kuin tulikipuna,
  Liiku kuin lipiä koira.
  Kohta kotiin päästyäsi,
  Mene kynsin kynnyksessä,
  Polwin porstuan owissa.
  Kuin et siitä sisään päässe,
  Rewi reiät ikkunaksi,
  Rewi reikeä yheksän,
  Ota kiinni kintereestä,
  Takimmaisista jaloista;
  Pane pää pärisemähän,
  Pane luut lutisemahan,
  Takaraiwa tantereeseen,
  Henki huokumattomaksi.
  Tapa lapsi lattialta,
  Paras lehmä lääwästä,
  Sarwet sontahan sowita,
  Häntä pitkin lattiata.
  Waan hywä Kalma, kaunis Kalma,
  Walkianwerewä Kalma!
  Jos sä lienet tuolta tullut
  Kirkon kirjawan tyköä,
  Satalauan lappehesta,
  Tuhatlauan tutkamesta,
  Terwaporstuan powesta;
  Niin tuonne mä sinua laitan
  Kirkon kirjawan tyköhön,
  Satalauan lappeesehen,
  Tuhatlauan tutkamehen,
  Terwaporstuan powehen;
  Siellä kuuluwat kuparit,
  Waskin äänet wankahuwat.
  Waan liet watturaunioista,
  Pyhän pellon penkereeltä;
  Niin määh [mene] Kalma kalmistohon,
  Pyhän pellon penkerehen;
  Siell' on korkia kotisi,
  Siell' on kaunis kartanosi,
  Siell' on hywä ollaksesi,
  Armas aikoellaksesi;
  Kukut kullaissa käkenä,
  Hopiaissa kyyhkyläissä.

  Rakkauden Wieroitussanat.

  Kiwi kylmä, maan alanen,
  Auwer joulun aikahinen!
  Wahtoa wilustamahan,
  Syäntä kylmittämähän.
  Paah [pane] nyt Hiisi hiiliseipäis,
  Pistä häiy härkimesi,
  Kahen rakkahan wälihin,
  Wahtoa wilustamahan,
  Syäntä kylmittämähän.
  Kolm' on kylmiä kiwiä,
  Painon syntisten syämet;
  Kolm' on mustoa matoa,
  Kolme saunan rainoksia,
  Joilla mä wälillä käwin,
  Käwin kertoa yheksän.
  Olkaa erinnä toisistanne
  Iäksenne, päiwiksenne,
  Jotei tunne toinen toista,
  Jotei tunne, eikä tieä,
  Eikä yhtehen yritä.

  Lapsensaajasten Sanat.

  Mitä sille laulettanee,
  Ja kuta sanottanehe,
  Kuin tuleepi immin tuska,
  Pakko neitosen paneepi;
  Kuin kohtu kowaksi käypi,
  Watan täysi waikiaksi?
  Onko han suwussa tässä,
  Nykysessä, nuorisessa,
  Tämän puuton purkajata,
  Tämän haitan halkajata,
  Reittehin rewittäjätä?
  Oi Ukko yli jumala,
  Waari wanha taiwahinen!
  Tule tuota kahtomahan,
  Likeltä tähystämähän,
  Lunastamaan luotuasi.
  Onko kiukuissa kiroissa,
  Miesten mielimurteloissa,
  Muorien salasanoissa?
  Oi Ukko yli jumala,
  Waari wanha taiwahinen
  Tules tänne tarwitessa,
  Käys tänne kututtaissa;
  Käy saunahan saloa
  Piilten piikahuoneesehen,
  Ilman uksen ulwomata,
  Saranain laulamata,
  Kyläkunnan kuulemata,
  Sanan saamata kylähän.
  Kiwi sorra kiukahasta,
  Muju muurista murenna,
  Poika neitosen powesta,
  Lapsi waimon lantehista.
  Kuin ei siitä kyllä liene,
  Kohta kuolema tuleepi,
  Lähestyypi hengen lähtö,
  Tähän kohtuhun kowahan,
  Watan tautiin waikiahan.
  Neityt maaria emonen,
  Rakas äiti armollinen!
  Tules tänne tarwitessa,
  Käys tänne kututtaissa.
  Sinä oot wanhin waimoloista,
  Ensin emä ihtelöistä.
  Juokse polwesta merehen,
  Sinisukka, puolitiestä,
  Niin huhuta huiahuta
  Ihmenille, ahwenille,
  Kaikille ween kaloille.
  Tuo kiiskiltä kinua,
  Matehelta nuljaskata,
  Kaikilta ween kaloilta,
  Jolla woian luun lomia,
  Jolla siwuja siwelen,
  Peräwieriä wetelen.
  Niin awan lihasen arkun,
  Arkun luisen longottelen,
  Päästän maalle matkamiehen,
  Pienisormisen pihalle.
  Ja kuin ei siitä kyllä liene,
  Kohta kuolema tuleepi,
  Läheneepi hengen lähtö.
  Neityt Maaria emonen,
  Rakas äiti armollinen!
  Tuo wiikate Wirosta,
  Heinärauta helwetistä,
  Käteheni oikihan;
  Jolla siwuja siwelen,
  Peräwieriä wetelen,
  Takasalwat taitan poikki,
  Pihtipuoliset pirotan,
  Päästän maalle matkamiestä,
  Pienisormista pihalle;
  Näitä maita marsimahan,
  Ilmoja ihaelemaan.
  Kenenkä ne keksimätä,
  Kunka ne salasanoita?

  Kateen Sanat.

  En tieä kaetta Kaita
  En warata wastuksia
  Kaihtikoon Kain emäntä
  Waratkohon Wäinämöinen.
  Katehelta silmät kaiwan
  Wastuksilta wahtan wiillän,
  Ammun noitia mahaan
  perkeleitä ...seesehen.
  Ken katein kahtoneepi
  Kieroin silmin keksineepi
  Wetäse werinen hursti
  Hurmehursti huiahuta
  Taiwosesta maahan asti,
  Sio silmien etehen
  Werta silmät wuotamahan,
  Raswana rapahtumahan,
  Tuonne helwetin tulehen,
  Pahan wallan walkiaseen.
  Asiat on yhtänäiset,
  Työt owat erinomaiset,
  Yhet on mielet, yhet kielet,
  Yhteen weret sopiwat,
  Musta weri, walkia weri,
  Wahwempi minun wereni,
  Jumalan sana wahwemmaksi.

  Lemmen Nosto.  Toisin.

  Sen tähenpä Sepottaret,
  Min tähen on Mikottaret,
  Wiikon naimata wiruwat,
  Kauan wiemätä wihille;
  Syl' on syttä hartioilla,
  Waaksa muulla wartalolla,
  Kyynärä kymentä päässä,
  Kortteli kowaa nokea.
  Näweskäni nuorempani!
  Sanos on sanasi yksi,
  Min tähen ei meitä naia?
  "Natoseni nuorempani!
  Sen tähen ei sinua naia;
  Syl' on syttä hartioilla,
  Waaksa muulla wartalolla,
  Kyynärä kymentä päässä,
  Kortteli kowaa nokea.
  Ota wettä lähteheltä,
  Kanna kaiwolta kahelta,
  Wielä kohta kolmeltahin.
  Siitä taitat aikawastan,
  Lempiwastan liehautat,
  Niitulta nimettömältä,
  Nimen tietämättömältä.
  Peset pääsi illoin aamuin,
  Syänyöllä kuiwaelet."
  Otti wettä lähteheltä,
  Kanto kaiwolta kahelta,
  Wieläpä kohta kolmeltahin.
  Siitä taitto aikawastan,
  Lempiwastan kiehautti,
  Niitulta nimettömältä,
  Nimen tietämättömältä.
  Pesi pääsä illoin aamuin,
  Syänyöllä kuiwaeli.
  Eipä ollut aikoakaan,
  Tuli sulhaset suwesta,
  Pojat toiset Pohjolasta.

  Kosiomiehen Luku.  Toisin.

  Onko wuoressa waroa,
  Hiien linnassa liseä,
  Hittaroita helwetissä,
  Tätä neittä naittamahan,
  Urosta awittamahan,
  Miestä wiemähän wihille.

  Kuin ei lie minussa miestä,
  Ukon pojassa urosta,
  Tämän neion naittajoa,
  Urohon awittajoa,
  Miehen wiejöä wihille;

  Kerihten kiweltä willat,
  Katkon karwat kalliolta,
  Somerelta jouhet suoron.
  Tee mulle warahamonen,
  Jonka alla yöt asuisin.
  Päiwät päällä teutaroisin.

  Kosian Sanat.

  Sen mä mieheksi sanoisin,
  Urohoksi arwelisin,
  Joka jouseni wetäisi,
  Kaareini kiinnittäisi.
  Anoppini waimo wanha!
  Onkos tyttöjä talossa?
  "On sinulle tarpeheksi,
  Kuin sinussa miestä liene.
  Kolm' on tyttöä koissa,
  Yks on Anna, toinen Kaisa,
  Kolmas Kaarina korea.
  Waan jos sä wäwyksi tahot,
  Juowos tuopista olutta."
  Tuoppi tuotihin olutta,
  Mettä kannu kannettihin,
  Hiiwa alla, waahti päällä,
  Myrkky keskellä  molempiin
  Otin ongen taskustani,
  Wäkärauan wäskystäni,
  Jolla ma lewitin myrkyt.
  Tuopin tuojat Tuonelahan,
  Kannun kantajat Manalle!
  Join oluet onnekseni,
  Meet mieleni hywäksi.
  Anoppini waimo wanha!
  Annas tyttöäs minulle.
  Minä sain tytön mokoman,
  Panin laukin lautasille.
  Anoppini waimo wanha,
  Kyllä itki tytärtäsä.
  Toi sitte olutta tuopin,
  Kannun mettä sai käteeni.
  Minä en kaikkia juonut,
  Join oluen onnekseni,
  Meen mieleni hywäksi.
  Wiskoin wähäsen perältä,
  Yli olkani wasemman,
  Sattu laukin lautasille,
  Poltti kaikki karwat poikki.

  Koiran Lumoussanat.

  Hiien hilli, Hiien halli,
  Hiien harmaa hawukka,
  Hiien koira koukkuleuka,
  Werinäkki Tuonen tyttö!
  Noin on hienot hampahasi,
  Kuin on hienot  päistäreet
  koprassani;
  Niin on kiinni leukaluusi,
  Kuin on kiinni loukun kansi.
  Sule Hiisi koirais suuta,
  Perkele penun kitoa,
  Yläsen ylenemätä,
  Alasen alenemata.
  Syökse kultanen korenta
  Läpi luisten leukaluiten,
  Läpi haukun hampahista,
  Yläsen ylenemätä,
  Alasen alenemata,
  Keskilihan liikkumata.
  Hauku halli häntähäsi,
  Penu ...se karwojasi.
  Penu suusa sulkiohon,
  Kuin ei penu, niin perkele.

  Jänistä pyytäissä.

  Hakkoan metistä puuta
  Metisellä kirwehellä,
  Metiseltä mättähältä,
  Suin itähän, päin länteen,
  Tywin pohjan luoteesehen,
  Mehtä kuule, älä säikää,
  Kereä ja kokoa,
  Alla kuuliat aseta,
  Päällä antajat asukoon.
  Puu metinen mehtolassa,
  Puu sima Tapiolassa!
  Onko mettä oksillasi,
  Emäpuillasi simoa.
  Mesi laske latwoiltasi,
  Sima puiltasi puota,
  Olowillen oksilleni,
  Lehewille lehilleni,
  Waleille warwuilleni.
  Saata onni oksilleni,
  Hywä lampsu lehilleni,
  Hywä lampi latwoilleni,
  Tywillein työ parahin.
  Lyöte kynsin kynnykselle,
  Polwin portaisi etehen;
  Pure warpa ensimmäinen,
  Ällös warpoja walihto,
  Pure warpa keskimmäinen,
  Se on woittu metän meellä,
  Siwuttu salon simalla.
  Hywä ukko, kaunis ukko!
  Parainta paiastasi,
  Lihawinta liiwistäsi,
  Wisko willawihkojasi,
  Pellawaskupusiasi,
  Paksupallioisiasi.
  Simanter, metän emäntä!
  Waskiwuoret remuelewat,
  Laita pikku piikasesi
  Wuoriaitat aukasemaan;
  Et emäntä lienekkähän,
  Jos et piikoa pitäne,
  Et sä piika lienehkähän,
  Jos et aittoa awanne.
  Tule aitat aukomahan,
  Retket reiahuttamahan.
  Anna juosta joutusasti,
  Wikewästi wiilletellä,
  Päite muiten pyyöksien,
  Muiten ansain alate,
  Risujani rikkomahan,
  Orsiani laukomahan.
  Kuin ei juosse joutusasti,
  Wikewästi wiilletelle,
  Hiien hiilet kiihteimmät,
  Alla jalkain takaisten,
  Jotka polttaapi porolla,
  Kypenellä kynsäsööpi.
  Metän kultanen kuningas,
  Metän ehtoisa emäntä!
  Utu silmillen puhalla,
  Terä korwalle rapaja.

  Linnuille.

  Hywä mehtolan emäntä,
  Mehtolan metinen muori!
  Tuo sulka sulasta maasta,
  Höyhen lännestä lähetä,
  Siipi Jesuksen siwulta,
  Wyöltä wanhan Wäinämöisen,
  Minun pyytöpaikoilleni,
  Käytäwillen keinoilleni,
  Mesirihmat riutomahan,
  Mesilangat laukomahan,
  Metiseltä mättähältä.
  Kuin ei täywy tännempöä,
  Niin tuo maalta tuonempoa,
  Yli kahtojan kaheksan, j.n.e.

  Kaloja pyytäissä.

  Ahwen ainoinen kalanen,
  Sekä hauki harwahammas,
  Tule onki ottamahan,
  Wäkärauta wääntämähän,
  Kiwerä kowertamahan.
  Ota suulla suuremmalla,
  Leuwoilla leweimillä,
  Harwoilla hampahilla.
  Meren eukko, ruohorinta,
  Meren Ahti, waahtiwaippa!
  Lyöte lykkywaatteisihin,
  Antipaitoin panete,
  Sinun antiaikoinasi,
  Minun pyytöpäiwinäni.

  Myrskyn sanat.

  Kaari kaukaa kuumottaapi,
  Pitkä pilwi luotehelta.
  Pilwess'on wesipisara,
  Pisarass'on lampi laaja,
  Lammess'on wene punanen,
  Wenosess'on kolme miestä.
  Kuka noist'on airollissa?
  Ilmarinen airollissa.
  Kukas pereä pitääpi?
  Ite wanha Wäinämöinen.
  Kuk'on keskellä wenettä?
  Jesus keskellä wenettä.
  Minnekkä miehet meneepi,
  Kunne kuletta urohot?
  Kohti pohjoista kowoa,
  Meren kuohuhun kowahan,
  Lakkipäähän laineesehen,
  Kuhun puut päin putowat,
  Hongat latwoin lankiaapi.

  Pilwi pikkunen näkyypi,
  Kaari kaukaa kuumottaapi;
  Pilwess'on wesipisara,
  Pisarass'on pikku lampi,
  Lammess'on wene wähänen,
  Wenosess'on kolme miestä;
  Antti Santti airon päässä,
  Pieni Pietari perässä,
  Jesus keskellä wenettä.
  Mitä nuot tekeepi tuolla?
  Hiien hirwiä sukiwat,
  Poropetroja pesewät.
  Sai hirwet sukineeksi,
  Poropetrat pesseheksi.
  Juokse tuonne, Hiien hirwi,
  Poropetra poimettele,
  Kussa kyyt olutta juopi,
  Maot wierettä wetääpi.
  Sen tähen emäntä rukka,
  Wähemmin olutta saapi,
  Kuin kyyt oluen juopi,
  Maot wiertehen wetääpi.

  Pakkasen Synty.

  Pakkanen pajuilla synty,
  Risuilla wähä ripanen,
  Ikiturmasta isästä,
  Emästä epattomasta.
  Poika ristiin wietänehe,
  Alle kastin kannettanee,
  Lähtehelle hopeiselle,
  Kultakallion nawalle.
  Nimi tuollen pantanehe,
  Pojalle ylettänehe.
  Pantiin paha Pakkaseksi,
  Kynsien kiwistäjäksi,
  Waatiaksi warwaspäiten.
  Pakkanen Puhurin poika,
  Kowan ilman höyhelöinen!
  Sinun on maiosta malosi,
  Kesi uuhen untelosta,
  Limmasta hywän Limingan.
  Talwet aioilla ajelet,
  Kesät läikyt lähteissä.
  Älä kylmää kynsiäni,
  Älä waai warpaitani,
  Älä päätäni palele,
  Älä korwia kohota.
  Mene merta kylmäämähän;
  Rauna Pohjolan emäntä
  Läksi merta kylmäämähän,
  Lahet kylmi, lammet kylmi,
  Eipä merta kylmännynnä,
  Sinne sä mene minusta,
  Siellä sinua huuetahan,
  Apuasi tarwitahan.
  Siell' on peipponen selällä,
  Wästäräkki lainehilla,
  Senni on kynnet kylmäämätä,
  Pää pieni palelemata.
  Ja mene soita kylmäämähän;
  Kylmää soita, kylmää maita.
  Sokka ennen soita kylmi,
  Sokka soita, Pakko maita.
  Minne mä sinun manoan?
  Lapin maahan lankiahan,
  Pohjan pitkään perähän;
  Siell' on hywä ollaksesi,
  Siellä tantereen tasotat,
  Wilun ilman wiiwyttelet,
  Asut ajan seipään alla,
  Tapat petran taljohissa,
  Syöt sä lihoa likeltä,
  Lunta waiwata lokerrat.

  Karjaa laitumelle laskeissa.

  Wihi Jesus wiljoasi,
  Kato Jesus karjoasi,
  Tänä Jesuksen kesänä,
  Maarian suwena suurra.
  Kuin katot katoksen alla,
  Niin kato kanarwikossa;
  Kuin sa hoiat huonehessa,
  Niin sa hoia hongikossa.
  Ohtoseni ainoiseni,
  Mesikämmen kääröseni!
  Kuin sa kuulet karjan kellon,
  Kellon helkkäwän hewosen,
  Kohta korpehen kokeos,
  Saahos sammalhuoneesehen,
  Karjan kulkeissa mäkiä,
  Mene sä mäen alate;
  Karjan käyessä alate,
  Mene sä mäkiä myöten.
  Wisko wiitahan wihasi,
  Saata sammalmättäsihin,
  Karjakullan tietämätä,
  Wiljakullan kuulemata.
  Ällös tullo näille mailla,
  Tääll' ompi osawat waimot,
  Jotka tiesi turmeleepi,
  Laulaa suohon suoliwöistä,
  Niittuhun nisistä saakka,
  Kankaasehen kainaloista.
  Kiweksi minun omani
  Kantoloiksi kaunoseni!
  Kiwilöitä ennen kisko,
  Kanna hongan kantoloita,
  Hakoloita haukkaele.
  Wieri willakuontalona,
  Mene sammalmättähänä,
  Karjakullan kulkeissa.
  Lepy lehto, kostu korpi,
  Lempiä salo sininen,
  Minun lepytellessäni,
  Minun kostutellessani.
  Anna nyt rauha raawoillesi,
  Sontareisille sowinto,
  Tänä Jesuksen kesänä,
  Maarian suwena suurra.
  Kuitua metän kuningas,
  Hongatar metän emäntä!
  Korjaele koiriasi,
  Raiwoile rakkiasi,
  Kultasihti kytkyihin,
  Hihnohin hopeisihin,
  Rahin rautaisen nenähän,
  Kätke kynnet karwohisa.
  Teetä tinanen neula,
  Jonka päätät päälakehen;
  Syökse kultanen korenta
  Läpi luisten leukaluiten,
  Ettei liiku luiset leuat,
  Eikä hampahat hajoa.
  Metän ehtoisa emäntä!
  Kätke koirasi kolohon,
  Rakkisi rapaja kiinni,
  Pane panta pihlajainen
  Ympäri nenän nykyrän, j.n.e.

  Karhun Synty.

  Juumin ukko, Juumin akka,
  Juumin entiset eläjät!
  Rusko mullasta ruwennut,
  Karwahalli kankahalta.
  Muistan murrin syntyneeksi,
  Pahan karren kaswaneeksi,
  Pohjan pitkässä perässä,
  Suomen suuressa salossa,
  Lapin maassa laukiassa.
  Willa suusi, willa pääsi j.n.e.
  Jos olet pahoa tehnyt,
  Tule työsi tuntemahan j.n.e.
  Ei sinun isosi käske,
  Eikä waltawanhempasi,
  Syöä karwoja kapehen,
  Wiatonta werta juoa.
  Wie pois wihasi tästä,
  Keltasihin keuhkohisi j.n.e.

  Hukan Suden Synty.

  Wiron akka, willi waimo,
  Portto Pohjolan emäntä!
  Tuo teki pojan mokoman
  Luun syöjän, lihan purian,
  Weren uuelta wetäjän.
  Niin sano sinun emosi:
  "Woi polosen poikiani,
  Woipa laaja lapsiani;
  Kuin on poikani polosen,
  Luun syöjä, lihan puria,
  Weren uuelta wetäjä.
  Josma tehnen tuwan tuolle,
  Tuli polttanee tupani;
  Josma salwaan saunan tuolle,
  Wesi wienee westokseni."
  Sano wanha Wäinämöinen,
  "Anna olla olollasa,
  Ohessa orawakorwen,
  Miehen metän kumppanina.
  Jos olet pahoin tehnyt,
  Tule työsi tuntemahan" j.n.e.

  Kyykäärmeen Synty.

  Waka wanha Wäinämöinen
  Wuoria hajotteleepi,
  Kallioita wierittääpi,
  Rautasissa rukkasissa,
  Waskiwanttuin sisässä.
  Sai miekan tuliteräsen,
  Sylkytteli miekkoasa
  Wuoren rautasen rawossa,
  Kahen kallion wälissä,
  Wiien wuoren winkurassa.
  Sormus kultanen solahti
  Wuoren rautasen rakohon,
  Kahen kallion wälihin,
  Wiien wuoren winkurahan.
  Tuosta tyyty, tuosta täyty,
  Tuosta paksuksi panise,
  Lihawaksi liittelise
  Jos olet pahoa tehnyt,
  Tule työsi tuntemahan. J.n.e.

  Kyykäärmeen Synty  toisin

  Yön tyttö, hämärän neito,
  Pitkän puhtehen pitäjä,
  Keträsi kiwisen langan,
  Someroisen soitatteli,
  Kiwiseltä keträpuulta,
  Waskiselle wärttinälle.
  Katkesi kiwinen lanka
  Kiwiseltä keträpuulta;
  Alta sormiin someroinen.
  Mik' on päiksi pätösi,
  Siitä synty syntyminen,
  Siitä sai paha sikiä.
  Jos olet pahoa tehnyt j.n.e.

  Nykysempiä Runoja.

  Hewosen kengittäminen.

  Ite seppä Ilmarinen
  Kerran kengitti hewosta,
  Reistasi rekiwetosta,
  Joll' oli waskesta wasara,
  Hopiaiset huohtinwarret.
  Wäistelööpi wärkkiänsä,
  Käänteleepi kenkiänsä.
  Pihit pikkusen ramahti,
  Jopa heilahti hewonen,
  Sälkö säikähti äkisti.
  Potkasi jalan pitäjän,
  Kirwotti kisälipojan
  Polwiketran porstuahan.
  Ite seppä Ilmarinen
  Wähän suuttua suhahti,
  Otti ryypyn oiwallisen,
  Pullin kulkusta kumosi,
  Pisti jalan pitäjälle.
  Sitte seppä Ilmarinen
  Weti maahan marhaminnan,
  Ruuipenkkihin rutisti,
  Turmeltiin lapsen tuuto,
  Pöytä honkainen hajosi.
  Seppä otti uuet neuwot,
  Köytti kuoharin tawalla,
  Sito salwurin mahilla.
  Ennättääpi ensimmäisen
  Naulan kenkähän nakata.
  Sitte sälkö sääriänsä,
  Soristeli sorkkiansa;
  Katkesiwat kaikki nuorat,
  Nousi melkonen meteli.
  Kaato kiukahan kiwisen,
  Löyhytteli leipäunnin.
  Emäntä owelta kahto,
  Se anto sepälle neuon,
  Sepä pisti tuiman tuuman:
  "Erota etunen jalka,
  Ota oikia kawia,
  Poikki polwesta sahalla.
  Kuse kuumia wesiä,
  Suihkauta suonten päälle."
  Sen teki seppä samassa,
  Kanto kawian pajahan,
  Tako kengän siellä kiinni,
  Toisen kohta kowastikin,
  Jopa kohta kolmannenkin,
  Saman neuon neljännelle.
  Eipä hyppinyt hewonen,
  Eikä sälkö säikätellyt,
  Pysy kengät, kesti kauan,
  Yli kymmenen yheksän
  Ajastaikoa ajella.

  Kettusen toimituksista.

  Wenäjällä weio synty,
  Laps on kaswo Karjalassa.
  Kaswo wuotta kaksitoista
  Alla warjon wanhempaisa.
  Ensin päätäsä elätti
  Lapsimiesi laulamalla,
  Piennä kielen pieksännällä.
  Se sattu Sawossa käyä,
  Käyä pahti Paltamossa,
  Pitkin Pielisen rajoa.
  Siitä kulki Kuopiossa.
  Paltamon parahat ämmät
  Keitti liemen liukkahasti,
  Kewiästi Kettuselle.
  Tuli mies mitä parasta,
  Waan tuli pikkusen pilalle,
  Ihmisparka ihtiäsä.
  Puhkesi punawerille,
  Kahta kairoa wajalle.
  Paperista kaira pantu,
  Toinen tuohesta tukittu.
  Tuohi käänty käppärälle,
  Wei on mielen miehen päästä,
  Saatto miehen mieron tielle,
  Kuuksi päiwäksi kululle.
  Wiimmein kiersi Kiimingille,
  Wenähti Weson kylälle,
  Lautamiehen lattialle.
  Lautamies lakita seiso,
  Pani päälle paliaalle,
  Puhu suusta puhtahasta:
  "Mist' olet kotosin wieras,
  Kosk' olet kowin korea,
  Wieras wikkelän näkönen?
  Oletko Oulusta oloa,
  Kaupungista kauppamiesi?"
  Petteri pian sanoopi,
  Naurosuusta naukaseepi:
  "En ole Oulusta oloa,
  Kaupungista kauppamiesi.
  Tuolt' olen rajan takoa,
  Pitäjästä Wuokkiniemen,
  Kesän Kellossa asunna,
  Putahilla puolen wuotta."
  "Mik' on wirka wierahalla,
  Kosk' olet kowin korea,
  Wieras wikkelän näkönen?"
  "Olin ennen ompelia,
  Taitawa takin tekiä,
  Selän leikkasin lyhyyksi,
  Piirsin körtit pitkälläiset,
  Nostin kairat kainaloihin."
  Kannettihin kangaspakka,
  Kahen hengen kannelmoinen.
  Sieppas saksesa samassa,
  Kettunen kerihtemesä,
  Laski kankahan kaheksi,
  Pilkku pieniksi paloiksi.
  Wiikon neulo toista puolta,
  Pyhän tullessa pikemmin,
  Ison juhlan joutuessa.
  Puki päälle parahat waatteet,
  Silkkiset sukan sitehet,
  Sataraksit saappasilla,
  Walkia kaluna wyöllä,
  Kammartuuki kaulahuiwi,
  Silkkitupsuset siwulla,
  Läksi kirkkohon komista,
  Läksi parwesta paraasta,
  Yli muiten ylpeimmin.
  Siell' on pappi paljon haasti,
  Paljon taisi tarwitakkin
  Opetusta outo poika.
  Ei on suotta saarnatutkaan,
  Ilman wirttä weisatakkaan.
  Kahto naiset naurasuulla,
  Tyttäret tyköösä toiwo
  Tuota suurta sukkeluutta,
  Kieleyttä Kettuspojan,
  Wenäläisen wiekkautta.
  Astu hän ylös mäkiä,
  Kohti Kilposen kotia.
  Hän tahto talon tytärtä,
  Luotuu lasta lautamiehen.
  Siell' on tytöt siiwolliset,
  Suuret saalit hartioilla,
  Neulalla nenästä kiinni.
  Liiat on kirjat kintahissa,
  Waruriikit wanttuhissa,
  Käet kullan käärilöissä,
  Sormet kullan sormuksissa.
  Net on suorat sormiltasa,
  Warsin nopsat warreltasa.
  Lästä hän kahto Kaisan päälle,
  Liki Liisoa piteli.
  Wanhin kuitenki sanoopi:
  "Eell' on työtä tyttärillä,
  Pojilla jälestä siitä."
  "Lähen pois talosta tästä,
  Kultanappini kulutan,
  Naimatakkini talutan,
  Weän werkawaatteheni.
  On tyttö toisessain talossa
  Lapsi kaunis kaswatettu,
  Wenäläisen werraksikin,
  Jok' ei potki poikamiestä,
  Ei hän potki polwiltakaan,
  Säre sääriwarsiltakaan."
  Astu hän alas mäkiä,
  Polki polwen kerkeutta;
  Kaks on pirttiä pihalla,
  Kaks on tietä kartanolla.
  Meni pirttihin pihalta,
  Meni poika päähän pöyän,
  Rohi poika rohkeasti:
  "Takin naima tarwihteepi,
  Wihkiwaatteen warsin siewän."
  Mari kahto karsinasta,
  Kahto silmällä kahella,
  Niin kuin heinän hempeyttä,
  Tuota suurta sukkeluutta,
  Kieleyttä Kettuspojan,
  Wenäläistä werraksesa.
  Mari wuoteita tekeepi,
  Teki wuotehet walilla,
  Johon Kettu ketjahtaapi.
  Antopa arkkusa olille,
  Wuokin pojan wuotehille,
  Wenäläisen waattehille.
  Mari wierehen wilahti
  Öiksi yksille olille,
  Tuumasi ikusen tuuman.
  Siin' olla meiän yhessä,
  Kuin on syömässä suloa.
  Kaks oli kaunista yhessä,
  Yksi oiwa ompelia,
  Mari luowun langan suoja.
  Se oli kewyt Kettuspoika,
  Wenäjän mies wiekas poika,
  Se on piiat petteleepi,
  Morsiamet mainittelee,
  Parahilta pappiloilta.

  Juukan Lukkarista.

  Jop' on laulu laitettuna,
  Sanat somat solmittuna,
  Juukan Lukkarin jutusta,
  Kapinasta Karjalaisten.
  Kuin otit poloset pojat,
  Narrit kiinni nappasiwat,
  Ja tarttuit takasin puolin,
  Suurra juhlana jumalan.
  Kannoit laulukanttorisa,
  Yli kirkon aian kiwisen,
  Eikä siihen tyytynehet,
  Waan wielä wiikon takoa,
  Sunnuntaina suuremmaksi
  Asiasa arweliwat.
  Tempasiwat temppelistä,
  Penkistä peräti weiwät,
  Kahen puolin kannattiwat,
  Kirkkomäelle meniwät,
  Ja sanoit sanoilla näillä:
  "Mene tuonne määkimähän,
  Laitumelle laulamahan,
  Huutamahan hongikolle,
  Kaikumaan kataikolle,
  Karjakullan kuuntelessa;
  Siell' on sun sisariasi,
  Siellä wiisi weikkoasi,
  Kuusi kummisi tytärtä,
  Seihtemän setäsi lasta.
  Etpä sinä ensinkänä
  Kelpoaha kellenkähän,
  Lukkariksi luonnonkahan,
  Lainkahan laulajaksi."
  Lindbladi lipuupi tuonne,
  Papin poika paineleepi,
  Kuten olla kuin elääpi.
  Joko turkkasia tukasta,
  Kiskahaisse kiirehestä,
  Hiwuksista hirmusesti.
  Waan Abraham asian tiesi,
  Ymmärsipä ylpeyen,
  Ettei juhlana juhuhun,
  Tarwitaha tappeluhun.
  Hetipä Kakkinen kahahti,
  Kierosilmä kiistan nosti.
  "Mene sinäin siwulle,
  Astu aiasta ylite."
  Abraham sanan saneli
  Kahen kesken Kakkiselle:
  "Tunne huuti, hullu miesi,
  Älä haasta haisewia."
  Lehikoinen leikin lyöpi,
  Nahkatakki naureleepi,
  Röklöttääpi Röplöwäinen,
  Eeksmanni mahin pitääpi.
  Kohta kokohon tuliwat
  Tuumahan tuwan sisähän.
  Tuossapa tuumassa oliwat,
  Asiata arweliwat;
  "Mistä miehen mielusemman,
  Lukkariksi luonteamman,
  Kanttoriksi kaunehimman,
  Saamme salmin alkajaksi."
  Anderspa arwasi asian,
  Kosulainen tiesi kohta:
  "Annas Ahosta haemme
  Takoa taipalitten,
  Käymmekö kyyillä kylähän,
  Hollilla holopat pojat,
  Elikä jalkasin jalosti,
  Astelemme ahkerasti?"
  Kyseli kylän wäeltä,
  Tutkisteli tuttawilta:
  "Kukapas meistä kulkemahan,
  Marsimahan matkan päähän;
  Minä antaisin aluksi,
  Nahkatakin lainoaisin,
  Wielä wiinoa wähäsen,
  Leipälaukun lahjottaisin."
  Mies se pani mielehesä,
  Asetteli aiwohosa,
  David taitosa sisälle:
  "Minä mies wähäwaranen,
  Kyllä köyhä kerjäläinen,
  Jouwunpa joukolle awuksi,
  Kylän wäelle kulkiaksi."
  Anttipa sano sanasa,
  Kosulainen korkiasti,
  Lehikoinen lempiästi,
  Davidillen taitawasti:
  "Sinäpä kyllä, siiwo miesi,
  Oikein arwasit asian;
  Läheppäs kohta kulkemahan,
  Marsimahan matkan päähän,
  Nurnuttele Nurmeksehen,
  Päähän pitkän Pielisjärwen;
  Kysyppä kohta korkiasti,
  Kiiwasti kirkon tykönä:
  Onko Ahonen asunut,
  Wiisiwirkanen wirunut,
  Luhmastellut lukkarimme,
  Tällä maalla matkustellut,
  Huutanut Huuhtin kylässä?"
  Mies se pani mielehesä,
  Asetteli aiwohosa,
  David taitosa sisälle.
  Sunsan selkääsä siwalsi,
  Lakin paino päälakeesa;
  Läksi kohta kulkemahan,
  Marsimahan matkan päähän,
  Nurnutteli Nurmeksehen,
  Päähän pitkän Pielisjärwen.
  Kysy sitte korkiasti,
  Kiiwasti kirkon tykönä:
  "Onko Ahonen asunut,
  Wiisiwirkanen wirunut,
  Luhmastellut lukkarimme,
  Näillä mailla matkustanut,
  Huutanut Huuhtin kylässä?"
  Hetipä wastasit wakaasti,
  Kyläkunta kulkialle:
  "Ei oo Ahonen asunut,
  Wiisiwirkanen wirunut,
  Luhmastellut lukkarisi,
  Tällä maalla matkustellut,
  Huutanut Huuhtin kylässä;
  Hän on kurja kulkemassa,
  Ehtimäss' elosioa,
  Asunpaikkoa pahasti."
  Miehellä se mielessä pysyy,
  Aiwotuksessa asuupi,
  Että se ehtiä pitäisi,
  Hakea harmistain;
  Waan ei tieä polonen poika,
  Kunne kulkia pitäisi.
  Käwi kautta Kaawin kirkon,
  Kautta Taipaleen talojen,
  Liperihin liukkahasti;
  Waan ei tieä polonen poika,
  Kuinka hän kurjan kiinni saisi,
  Waikka tunsi kulkeneeksi,
  Kuin wara wähäksi waipu,
  Laukku laihaksi rupesi.
  Wiimmein konttasi kotia,
  Larinsaarehen samosi,
  Samassa sanan saneli.
  Kosulaiselle kowasti:
  "Jo nyt on kuhnus kulkemassa
  Karannunna Karjalahan."

  Juoniteltu Juukan poika.

  Joko ryhtynen runoihin,
  Laikahtanen laulamahan,
  Kirkkokunnan kiehunnosta,
  Seurunnosta seurakunnan;
  Kuin ei lopu juonet Juukalaisten,
  Willitys wiha wähene!
  Jo aina ajasta siitä;
  Kuin on luonut suuri luoja,
  Kaikkiwalta wahwistanut,
  Elämähän ihmiskunnan,
  Täällä maailman majoissa,
  Awaruuen suuren alla;
  Niin on jo sanomat saatu,
  Enemminki kummat kuultu,
  Sekä suuret seurumiset,
  Tapaukset aiwan tarkat,
  Joista joutohetkinäni,
  Aiwan yksin ollessani,
  Laulelin jotain lopuksi,
  Wierettelin wiimmeiseksi,
  Kuin on luotu laulamahan,
  Sallittu sanottawaksi.

  Synty poika Pohjolassa,
  Juttu Juukassa sikisi,
  Sawossa sanan alanen,
  Kosken korwalla wähäsen,
  Wirran pienen wiereksellä;
  Joka joutu ihmeheksi,
  Kaikille katottawaksi,
  Peiliksi petollisille;
  Alku käärmetten keräjän,
  Sananlasku saastasille,
  Juonitus joka kurilta.
  Waan olkoon jo puhuttu päältä,
  Ei ole opetusmiehet,
  Esiwallat ensinkänä,
  Eikä pappimme parahin,
  Tähän lauluhun laottu.
  Paras sielun paimeneni
  Ei oo mulle outo ollut,
  Mutta hywä kiitettäwä.
  Ompa mulla siittä wielä
  Ystäwiä muutamia,
  Joit' en saata, enkä taho,
  Tähän lauluhun lukea.
  Sitte mull' on muutamia
  Ystäwiä ynseitä,
  Jotka owat nähäkseni,
  Niin kuin weli weljellesä;
  Mutta kuin poies meneepi
  Minun silmäini eestä,
  Kohta kuuluupi minulle
  Panetukset aiwan paljot,
  Jaaritukset ja pahimmat.
  Kyllä tietäisin sanoa
  Ynseimmät ystäwistä,
  Kyllä kunnistaa kawalat;
  Mutt' en taho muistutella,
  Sanon summassa sanani,
  Kunnioitan kirkkokunnan.
  Käärme on kaikista kawalin
  Luojan luotuista suwuista,
  Mutta julmat Juukalaiset,
  Outoja osat enimmät,
  Kawalammat käärmehiä,
  Nopiammat noian nuolta,
  Niin kuin saatana saloa,
  Perkele petollisesti,
  Koko maata miettinewät
  Saaha suurehen ritahan,
  Ihmisiä ehtinewät
  Kaataa kauhiaan kitahan.
  Esimerkk' on tässä ensin:
  Jos tulisi Tuonelasta
  Juukahan joka kesäksi
  Elämähän tyttäriä,
  Taikka outo Olannista
  Eli hauasta haettu,
  Tuotu tuomion eestä,
  Niin te jo senni tähen
  Syrjin päälleni pälytte,
  Silmin kieroin sirkeiätte,
  Kahtelette kamalasti,
  Kuin wihanen willi koira.
  Tahi jos joku tapaus,
  Missä kussa kirkollamme,
  Sattuisi samalla lailla,
  Se tulisi tiettäwästi,
  Minun päälleni peräti.
  Hywiä on muutkin muorit,
  Kawaloita kaikki waimot,
  Ehk' en luule löytäwäni
  Seän waimon wertaista.
  Myrkyllä mato sitoopi,
  Johon haawan haaskaneepi.
  Ja sinäin sanottawani,
  Kaunis kaswinkumppalini,
  Kyläkunta kyllä soisit
  Painuwan minun peräti,
  Kaikin puolin kallistuwan.
  Kaikki päälleni pälywät,
  Niinkuin tuhma tuomarikin;
  Mieliwät minusta saaha
  Matkakumppalin makean,
  Reppureessä suojeltawan
  Ei tuo nyt minua tyrwi
  Sinne, eikä sieltä tänne,
  Etehen, ei taakse päin,
  Kupehelle kummallenkaan.
  Enkä minä oisi wäärtti
  Puhumahan paljon päälle,
  Mutta kuin mua sanowat,
  Aina siihenkin sitowat,
  Asioihin ailakoiwat,
  Etten ite tieäkkänä,
  Tunne tuota jaaritusta;
  Niin en waitikaan olisi,
  Jos ei puhekkaan parempi.
  Ouoksi olen hawattu
  Ystäwiltä entisiltä,
  Kaikilta ylön katottu.
  Niin minun polosen pojan
  Olla outona pitääpi,
  Kaikilta katottawana,
  Sutten julmain juhuna.
  Ikäwä minun tuleepi
  Olla ihmisten seassa,
  Eipä noita ennen nähty,
  Eikä taitta toiste nähä,
  Eikä kuulta kummempata,
  Joka on käsihin käynyt,
  Saanut silmiin nähtäwäksi;
  Joiten joukossa toella
  Saatana siasa saanut.
  Älköhön sitä kukana
  Ajatelko ihmisistä,
  Etten mä toella tunne,
  Mimmonenka mies oleni
  Syämestä asti suuhun,
  Kiirehestä kantapäähän.
  Enhän minä mielestäni
  Ole Pekkoa pahempi,
  Sian päätä karwasempi.
  Olen kuin poika pohjolainen,
  Mitä muutkin tääll' on näissä
  Polosissa Pohjan maissa.
  Mieleni minun tekeepi
  Kysellä kylän wäeltä
  Alkua tämän asian:
  Minä en enempi muista
  Wäärin teille tehneheni
  Pahan palkkanne eestä,
  Karsahimman katantonne.
  otetaanpas uuestasa
  Ajat entiset etehen,
  Tarkoin tutkistellaksemme.
  Kuinka on elänyt ennen
  Ite kukin ihmisraukka
  Mennessäsä maailmassa?
  Kuin sekin setäni waimo?
  Ouoille iloksi ollut,
  Werkko kaikille kaloille,
  Kukka kuosiowäelle,
  Rutto ruojille huwitus.
  Wiimmein ihteni iloitan,
  Mureheni muille heitän,
  Kiitän kaiken kirkkokunnan,
  Hallit, haukkunne eestä.
  Suuri on silmissä asia,
  Hywä harmi hampahista,
  Kulunnosta kuiwan kielen.
  Nyt minä sanon sanani
  Wielä sitte wiimmeiseksi:
  Käsken kaikki kiitoksella,
  Opetan omalla suulla,
  Että aina aikoomata,
  Wäsymätä waipumata,
  Pureksella puuttumata,
  Warjoa minun wähäsen;
  Kaikki kääriä keolta,
  Jos jotain jälille jääpi,
  Silkkihuiwinne sisähän,
  Laitella lakanan päälle.
  Luja luontonne pitäkää,
  Kaikki suurten pienten kanssa,
  Nuoret wanhoin keralla,
  Koissanne, kirkossanne,
  Joutessanne, juostessanne,
  Yöllä myöskin maatessanne,
  Aina kaikilla ajoilla;
  Wähä walkia raketa,
  Tehä suureksi tuleksi.
  Älä nyt wihastu wielä,
  Älä suutu seurakunta,
  Närkästy wian näkiä,
  Kaksikielet kauhistuko,
  Luikkarit enempi luulko,
  Pienen pojan laulelewan.
  En minä enempi laula,
  Pistä pitkältä runoja,
  Jo poies käteni käännän,
  Lopetan loruni tästä.

  Juomalauluin Kirjoittajalle.

  Mikä silloin mielessäsi,
  Mikä päässäsi, poloinen!
  Koskas kestihin kehoitat,
  Juomalauluja lateilet?
  Kuhun tuhmia talutat,
  Kuhun heikkoja kuletat?
  Tunne ensin tarkemmasti,
  Kansa, kullen kirjoittelet.
  Kyll' on Suomessa kyliä,
  Pitäjitä sangen paljon,
  Joissa miehet joukoittaisin,
  Pojat pöydän ympärillä,
  Istuwat iloissa mielin;
  Pöydän äärtä painelewat,
  Kyynyswarsilla wakaasti,
  Putelita palwelewat,
  Kapan kunniassa pitäwät.
  Joksikin jo oluen juowat,
  Wielä wiinankin wetäwät,
  Nahkahansa narrin palat;
  Pyllistäwät suuren pullin,
  Kohden kattoa kumohon,
  Korttelinki kumaisewat
  Aiwan ahnahan kitahan,
  Pulputtaatpa putelista
  Kulkkuhunski kohdastansa,
  Nielaisewat norrikupin,
  Näppiänsä nuoleskellen,
  Paikoin punsinkin panewat
  Watsahansa miehet wahwat.
  Piippu pieni hampahissa,
  Josta sauwua sysäwät,
  Karwahinta, katkerinta,
  Puhaltawat paksun pilwen.
  Posket joteskin punawat,
  Punaiset ja pullollansa,
  Wiinan karwaiset, wihannat.
  Tupakasta wahwa tuppu,
  Häiy pallo hampahalla,
  Myrkkylehdeistä mädistä,
  Saksan kostiat kusesta;
  Jota jauhawat halulla,
  Märehtiwät, mökettäwät,
  Että kuola konnan suusta,
  Wesi ruskia waluupi.
  Nenä nuuskalla noettu,
  Sijan siiwo sieramissa,
  Räsähtelee räkäreiät,
  Joita korjawat kädellä,
  Pyhkäisewät peukaloonsa,
  Hihan suuhun hiwuttawat,
  Housut, helmat saastuttawat.
  Silmät pienet sihkurassa,
  Weren karwaiset wesiset,
  Huulet höpisee jalosti,
  Ääntä kantawat kowasti,
  Wielä weisunki repäisee,
  Rötähyttää raskas rinta.
  Jopa kortitkin kowasti
  Paikoin pöytähän läjähtää,
  Kortit wiinasta wetelät,
  Otran liemestä lihawat,
  Tupakasta tuhrattuna.
  Tekewät siit' toisinansa
  Tappelunkin taidottomat,
  Että jyskinä, jytinä,
  Kauwas kuuluupi kumina,
  Äänen möyhe ja älinä.
  Tapa hywä tappelussa,
  Lyöpi, kuka kerkiääpi,
  Eikä wuoroa eroita.
  Tukka tuiskua käsissä,
  Nyrkit niskahan lusahtaa,
  Kyllä korwillen kajahtaa.
  Kannustawat kantapäillä
  Kintut rikki kumppaneilta.
  Piiput seinihin sirisee,
  Rukit ruskawat jaloissa,
  Pöydät heiluwat hädässä,
  Penkit paukawat pakossa,
  Kowin keikkuwat kapatkin,
  Putelit ja pulliparat
  Saawat lopun surkehimman.
  Juoma juokseepi kapasta,
  Lawiasti lainehtiipi;
  Wiina wirtaapi sekahan,
  Että kortit koreasti
  Pöydällä siit' purjehtiwat.
  Muoto muuttumaan rupeepi,
  Kaswo käänty kalweheksi,
  Nenä walkiaks wetääpi.
  Wiimein wiinasta wäsyneet,
  Sekä rauwenneet sodasta,
  Painuwatten pöydän ala,
  Lopuks liijalle menolle.
  Tuonne syöksewät sisunsa,
  Olwen ulos oksentawat,
  Wiinan koirille kokewat.
  Saawat saappahat osansa,
  Kauhtanatkin kauniit merkit,
  Pöksyt parahan tawaran.
  Tuolta hiljankin heräwät,
  Tuolta wiimein wilpastuwat,
  Ylös kömpiä kokewat,
  Miehet pohmeloll' pahalla,
  Taudill' tehdyllä kowalla,
  Miehet hywin merkittynä,
  Kauniit katsella peräti:
  Millä mustelma nenässä,
  Nokka nosnut korkialle;
  Kulla kallo paljahana,
  Millä otsassa omena,
  Kulla kuhmu kulman päällä,
  Millä huulikin halaistu,
  Kulta hammas kolistettu,
  Millä silmäkin sininen,
  Kulta kaswot raawittuna.
  Näitä tapahtuu todella
  Suomen miestenkin seassa;
  Pitäwät näin pitkät kestit
  Kapakoiskin kaiket päiwät,
  Kuluttawat kukkaronsa,
  Ajan aiwan tarkiankin,
  Pöksyt pantiksi panewat,
  Kosk' on tuhlattu tawara.
  Mitä miehist' muistuttelen;
  Monet pojatkin poloiset,
  Korwat wielä kostiana,
  Maitosuiksi mainittawat,
  Kyll' jo kauniisti osawat
  Panna leuwan parrattoman
  Kenohon ja keikallensa,
  Ottaa ryypyt oiwalliset,
  Pullin pohjat paljastella.
  Kyllä konnat kuolaleuwat
  Wiinalla jo wiruttawat
  Maitohampahans' halulla,
  Wiinan kulkkuhuns' walawat,
  Weden wertana pitäwät.
  Oppineet on olwen juojat,
  Ei siis tarwitse enempi
  Kirjoitella kestilaului,
  Juomalauluja latoa,
  Pyytää pahuutta enätä,
  Juopumukseen johdatella.
  Kyllä miehet meidän maassa
  Juomakonstin jo osawat
  Ilman weisuin wietellystä,
  Kirjan pahan kehoitusta,
  Joka pahan pahemmaksi,
  Tuhman tekee turmelluksi.

  Pappi wainajasta.

  Jopa kaatu kaunis herra,
  Paras pappien seassa,
  Seurakunnan seinä wahwa,
  Tuki turwassa jumalan;
  Jolla oli oppi suuri,
  Ymmärys ylön jämiä,
  Jonka koulusta kokosi
  Monen kirjan kukkasista,
  E'es kosken korwaksista.
  Sai tuosta hywän hytyrin
  Kanssa sormuksen sorjan,
  Joka päähän painettihin
  Mestariksi mainittaissa.
  Lepytti Pajarin mielen
  Lukewaisten lasten tähen.
  Joutu sitte kotkiin käsiin,
  Piikimiehien piwohon,
  Jotka riisu rohkiasti,
  Kowin korwista kohotit,
  Wietähissä Wenähelle,
  Kanssa monen Moskowaisen,
  Tuonne Wiipurin rajoille,
  Uuen linnan liepeesehen.
  Otti sieltäin jumala
  Isän maille entisille,
  Waikka kylmillen kiwille,
  Paikoille palanehille.
  Tupa tuutiipi mäellä,
  Huone huokuu hongikossa,
  Pojat lujat louhikossa.

  Waan jo kaatu kaunis herra,
  Jätti kaikki jääneheksi.
  Synty parunto pappilassa,
  Kuikutus kujasten suussa;
  Hywin itkewät isännät,
  Emännät sitä enemmin.
  Ei hän kowin kolkahellut,
  Römiästi röykkähellyt,
  Käwi kuin kaunis kyyhkyläinen,
  Eli karihta keolla.

  Raukka rannalla asuwa,
  Waiwanen wetten warassa!
  Älä itke iltasella,
  Äyhkäele aamusella,
  Kyllä herra helpon tuopi,
  Huoleissasi huojennusta.

  Hywä olit ollessasi,
  Hywin käyköhön käteesi,
  Tuolla taiwahan talossa,
  Kirkkahassa kunniassa.

  Loitsian perustussanoja.

  Kuin silloin sanottanehen,
  Miten tutkaeltanehen,
  Kun aika tosin tulevi,
  Hätäpäivä päälle saapi?
  Jo minä poloinen poika,
  Jo olen joutunut johonki,
  Näille töille työlähille,
  Vallan töihin vaikeisin,
  Puutteita purkamahan,
  Päätteitä päästämäkän,
  Rikkeitä riisumahan,
  Vastuksia voittamahan.
  Nyt minua tarvitahan,
  Tarvitahan, vaaitahan,
  Syvän synnyn tietäjäksi,
  Ison pulman purkajaksi:
  Ruvennenko, rohtinenko,
  Tarttunenko, tohtinenko,
  Käsin ruttohon ruveta,
  Käsin käyä perkelehen,
  Rumalaista rutjomahan,
  Ponnetonta polkemahan?
  En minä mitänä voine
  Ilman armotta Jumalan,
  Toimetta totisen Luojan;
  Avun Luoja antakohon,
  Avun Herra heittäköhön,
  Avun suokohon Jumala,
  Saatua minun sanani,
  Käytyä minun käteni!
  Jesuksen on suu sulava,
  Suukseni sukeutukohon,
  Jesuksen käpeä kieli,
  Kielekseni kääntyköhön,
  Jesuksen sopeat sormet,
  Sopikohot sormikseni;
  Mihin ei sanani saane,
  Saakohot sanat Jumalan;
  Kuhun ei kääntyne käteni,
  Käyköhöt käet Jumalan;
  Mihin ei sormeni sopine,
  Sopikohon Luojan sormet;
  Mihin ei henki höyrähtäne,
  Herran henki höyrytköhön!

  saanevi s.
  käteni käyne,
  kääntänen käteni,
  Mihin henki höyrynevi.
  Armoa minä anelen,
  Huojennusta huokaelen,
  Ylähältä taivosesta,
  Luota Luojan kaikkivallan,
  Mistä armot annetahan,
  Huojennusta hoivatahan,
  Ovet armon auki käyvät,
  Turvat tuttavat tulevat.
  Herra hoivan heittäköhön,
  Avun tuokohon Jumala,
  Minun silmin nähtyäni,
  Mielin arvaeltuani,
  Suin sulin puheltuani,
  Hengin huokaeltuani,
  Käsin päälle käytyäni,
  Sormin suoriteltuani!
  Saakohon minun sanani
  Läpi luun, läpi jäsenen,
  Läpi lämminten lihojen,
  Läpi suonten soljuvien,
  Iho'on imento raukan,
  Emon tuoman ruumihisen!

  anoisin,
  Hoivoa rukoeleisin,
  Isoltani Jesukselta,
  Emoltani Maarialta,
  Merkit t.
  Kourin korjaeltuani,
  suorusteltuani,
  Peukaloin pieltyäni!
  Suutani sovittelen ma,
  Säveltäni säätelen mä,
  Kolmasti koan ovella,
  Viiesti veräjän suulla.
  Niin on lämpimät sanani,
  Kuin on luotu saunan löyly,
  Vesi viskattu viaton,
  Läpi kuumista kivistä,
  Kivistä kivuttomista,
  Paasista pakottomista;
  Suu mulla Jumalan luoma,
  Kieli Jesuksen tekemä;
  Minkä suustani sanelen,
  Sen suusta sulan Jumalan,
  Minkä kerron kielestäni,
  Sen kielestä suuren Luojan,
  Minkä parrasta pakisen,
  Alta parran autuahan;
  Jos on mulla suu sulava,
  Sulavampi suu Jumalan,
  Jos on kieleni käpeä,
  Käpeämpi Luojan kieli,
  Jos on kaunoinen käteni,
  Käsi Herran kaunoisempi,
  Jos väkeni voimallinen,
  Väkevämpi Kaikkivallan.

  Suun on luonunna Jumala,
  Herra hengen antanunna;
  s. suloinen,
  Suloisempi s.
  En puhu omalla suulla,
  Puhun suulla suuremmalla,
  Maarian sulalla suulla,
  Herran hengellä hyvällä,
  Lämpöisellä läyhyttelen;
  En liiku omin lihoini,
  En väiky omin väkini,
  Liikun Luojani lihoilla,
  Väikyn väellä Kaikkivallan.
  Minkä suustani puhunen,
  Sen puhun Jumalan suusta,
  Minkä kielestä keritän,
  Kielen Jesuksen nenästä,
  Minkä päästäni panelen,
  Sen päästä parahan Luojan,
  Min minä pesen ve'ellä,
  Pesen Jesuksen verellä,
  Huuhon Herran hurmehella.

  omasta suusta, suusta puhtahasta,
  Vaikutan valantehesta,
  sulasta suusta, läiköttelen;
  värky  värvi
  Jesuksen l.
  Pyhän Hengen voiman kautta.
  Ei ole tässä nuorisossa,
  Nuorisossa nousevassa,
  Kansassa kasuavassa,
  Tämän pulman purkajaista,
  Tämän lastin laskiaista,
  Kykkärän kerittäjäistä,
  Nämät on kykkärät kyläiset,
  Vaan ei vastukset kotoiset.
  Kun ei lie minussa miestä,
  Niin panen parempiani,
  Nostan maasta mannun eukot,
  Hiekasta hevos-urohot,
  Väekseni, voimakseni,
  Tuekseni, turvakseni,
  Tässä työssä työlähässä,
  Tässä tuskassa kovassa.
  Kun ei lie minussa miestä,
  Ukon pojassa urosta,
  Nouskohon norosta miehet,
  Miekkamiehet liettehestä,
  Kankahasta kalpamiehet,
  Hevosväki hiekan alta,
  Jok' on viikon maassa maannut,
  Kauan lieossa levännyt,
  Pojan ainoan avuksi,
  Miehen kuulun kumppaliksi!
  Kun ei lie minussa miestä,
  Ukon pojassa urosta,
  Tämän päästön päästäjäistä,
  Tämän rienan riisujaista,
  Louhi, Pohjolan emäntä,
  Tule päästöt päästämähän,
  Nämät rienat riisumahan!
  Kun ei lie minussa miestä,
  Ukon pojassa urosta,
  Päivätär, pätevä neito,
  Tule päästöt päästämähän,
  Nämät pulmat purkamahan,
  Kykkärät kerittämähän!
  Kun ei lie minussa miestä,
  Ukon pojassa urosta,
  Kave eukko, luonnon tyttö,
  Kave kultainen, korea,
  Tule päästöt päästämähän,
  Rikkeitä riisumahan,
  Kiehittämähän kiroja!
  Kun ei lie minussa miestä,
  Ukon pojassa urosta,
  Tule, Hiisi, Hiitolasta,
  Jumaloista jukkaselkä,
  Tämän jakson jaksajaksi,
  Kauhean kaottajaksi!

  Onhan Hiittä Hiitolassa,
  Jumalata taivahassa,
  Otan Hiien Hiitolasta,
  Tahi taivahan Jumalan,
  Kun ei lie minussa miestä,
  Ukon pojassa urosta,
  Tulkohon joku jumala
  Kaikki päästöt päästämähän,
  Kaikki pulmat purkamahan,
  Kaikki jaksot jaksamahan,
  Mennä suuren, mennä pienen,
  Mennä pitkän perkelehen,
  Syömästä, kaluamasta,
  Ristittyä rikkomasta,
  Kastettua kaatamasta,
  Tehtyä teloamasta!
  Kysyn Luojalta lupoa,
  Kaikki vallalta varoa:
  Ruvennenko, rohtinenko,
  Tarttunenko, tohtinenko,
  Tähän työhön työlähäsen,
  Raatehesen raskahasen,
  Saaessa sotahan surman,
  Kera tau'in tappelohon,
  Kiroja kehittämähän,
  Päätteitä päästämähän.
  Jos ei minussa miestä liene,
  Ukon pojassa urosta,
  Käsin ruttohon ruveta,
  Käsin käyä tappelohon,
  Saatan sanan Luojan luoksi,
  Kirjan Jesuksen kätehen,
  Pääni päällä taivosessa,
  Joka pilviä pitävi,
  Haitukoita hallitsevi,
  Poutapilvissä asuvi,
  Alla taivahan tasaisen;
  Otan Luojan loitsimahan,
  Jumalan puhelemahan,
  Kaikkivallan katsomahan.

  Raa'antahan raskahasen,
  Asiahan ankarahan.
  Minä mies Jumalan luoma
  Näitä töitä tehtäessä
  Aina armolla Jumalan,
  Toimella totisen Luojan,
  Jos mulle tuho tulevi,
  Hätäpäivä päälle saapi,
  Mistä mä anon apua,
  Mistä huuan hoivausta,
  Avukseni, armokseni,
  Tuekseni, turvakseni,
  Ett'en seikkoihin sekoisi,
  Hätihini hämmentyisi?
  Tuolta ma anon apua,
  Tuolta huuan hoivahutan,
  Pääni päältä toivosesta,
  Isältäni, Luojaltani;
  Otan ma kurelta kulkun,
  Kajavalta kaulan pitkän,
  Joutsenelta juorottimen,
  Sääkseltä säveän äänen,
  Jolla huuan huijahutan
  Ylähälle pääni päälle.
  Isäni, ikuinen Luoja,
  Esivanhemman Jumala,
  Avun mulle antakohon,
  Turvan mulle tuottakohon,
  Ett' ei mua syyttä syöä,
  Eikä tau'itta tapeta,
  Ei luvatta suuren Luojan,
  Suomatta jalon Jumalan!
  Tulkohon Jumalan turva,
  Apu Herran astukohon,
  Apu kuusta, auringosta,
  Apu einetten emistä,
  Turva luonnon tyttäristä,
  Vara vaimoista pyhistä!

  Aina Herran armon kautta,
  Voimalla isän Jumalan,
  hämmentävi,
  ainokseni,
  Isältäni Jesukselta,
  Emoltani Maarialta,
  Ilman suomatta J.
  tunti  Isältä turva

  Jumalasta turva tullos,
  onnen
  Minä mies vähäväkinen,
  Uros heikkohengellinen
  Puhun torven taivoselle,
  Pillin pilvien lomatse;
  Huutelen hätäisen äänen,
  Panen äänen pakkoisen,
  Läpi maan, läpi manuen,
  Läpi taivahan tasaisen,
  Josta armot auki käyvät,
  Rikki vieryvät veräjät.
  Tuhat tuttua tulevi,
  Sata Herran sankaria,
  Ylähältä taivosesta,
  Alahalta maaemästä,
  Väeksi vähän urohon,
  Miehen pienen miehuueksi,
  Näissä töissä työlähissä,
  Asioissa ainoisissa.

  heikkohartioinen,
  aivan unteloinen,
  Huovisheikkoinen hipiä,
  lomahan;
  m., manalan,

  Varomussanoja.
 
  Missä mies varoeleime,
  Uros tuima turveleime?
  Tuossa mies varoeleime,
  Uros tuima turveleime,
  Oven suussa, orren alla,
  Pirtin pihtipuolisessa,
  Pihalla kujosen suussa,
  Veräjissä viimeisissä.
  Siinä mies varoeleime
  Vaimollisesta väestä;
  Ei ole ne varat väkevät,
  Eikä turvat luotettavat,
  Niinp' on tuima turveleime,
  Vaivainen varoeleime,
  Urohoisesta väestä;
  Vaatitseime varvikossa,
  Vitsikossa viititseime,
  Tien kahen jakaimessa,
  Sinisen kiven selässä,
  Heiluvilla hettehillä,
  Läikkyvillä lähtehillä,
  Kosken kopruilla kovilla,
  Ve'en vankan vääntehessä.
  Siinä mies varoeleime,
  Uros tuima turveleime,
  Rautapaitahan paneime,
  Teräksihin tietteleime,
  Vaskisukkihin su'ime,
  Vaskivöihin valmistaime,
  Veen varalle, maan varalle,
  Tulen, valkean varalle,
  Kiven kirjavan varalle,
  Taivahisen tahkoloille.
  Rauta on lakki, rautatakki,
  Rautahattu hartioilla,
  Rautakin tahat käessä,
  Rautasaappahat jalassa,
  Joilla astun Hiien maita,
  Maita Lemmon leyhyttelen,
  Ett' ei pysty noian nuolet,
  Eikä velhon veitsirauat,
  Ei asehet ampumiehen,
  Eikä tietäjän teräkset.

  Selkäaitojen raossa.
  Koskiveellä kuohuvalla,
  Kosken kuohuvan kivillä
  Panupaitahan
  Millä nyt raatoni rakennan,
  Varustelen vartaloni?
  Raaon raualla rakennan,
  Teräksillä telkittelen,
  Hyöteleime, vyötteleime,
  Rautapaitoihin paneime,
  Teräsvöihin telkitäime,
  Vai ilman varotteleime
  Korvalla tulisen kosken,
  Pyhän virran pyörtehellä.
  Mies on lustuissa lujempi,
  Rautapaiassa parempi,
  Teräsvöissä tenhosampi,
  Jott' ei huoli huonommista,
  Hätäile hyviäkänä;
  Suet saapi suitset suuhun,
  Karhut rautakahlehisin,
  Itse on suurinna sutena,
  Karhu kahta kauheampi,
  Noilla noitien tiloilla,
  Tietomiesten tienohilla.
  Kyllä mä mokomat noiat
  Apan kolme kulkkuhuni,
  Kainalohoni kaheksan,
  Yheksän olan ylitse;
  Laulan ma mokomat noiat
  Suin sytehen, päin savehen,
  Kypenihin kyynäsvarsin,
  Koprin kuumihin poroihin.

  Teräsvöillä teenteleime,
  Vöillä vaski vyötteleime,
  Lustusihin luotteleime,
  Lustuloihin lukkeleime,
  Lustusiss' on mies lujempi,
  Lastoissa  lustehissa
  Vaskivöissä valmihimpi,
  Vöiss' on vaski vyölähämpi,
  Isoni tulinen turkki
  Tulisiksi turvikseni,
  Emoni panuinen paita
  Panuisiksi paioikseni
  Tuonelasta tuotakohon,
  Päälleni puettakohon,
  Jott' ei pysty noian nuolet,
  Eikä ampujan asehet!
  Kun ei tuosta kyllin liene,
  Ukon voima taivahasta,
  Maasta maan emosen voima,
  Väki vanhan Väinämöisen,
  Avukseni, armokseni,
  Väekseni, voimakseni,
  Ett' ei tartu pirun piilit,
  Pirun piilit, noian nuolet!
  Noitia on joka noronen,
  Velhoja joka veräjä,
  Joka aita arpojia,
  Joka tiehyt tietäjiä,
  Vaan en huoline hätäillä,
  En varsin varannekana:
  Keritsen kiveltä villat,
  Takut talven maannehelta,
  Katkon karvat kalliolta,
  Somerolta jouhet suoron,
  Teen tuosta varahamosen,
  Jonka alla yöt asunen,
  Päivät päällä teutaroinen,
  Ett' ei noita kyllin söisi,
  Velho viljalta vitaisi.
  Kun ei tuosta kyllin liene,
  Kytken kyitä kymmenkunnan,
  Satuloin sa'an matoja,
  Sivullani siirtymähän,
  Lasken karhun kahlehista,
  Suen suitsista lähetän,
  Eessäni samoamahan,
  Jälissäni juoksemahan,
  Syömähän kylän kiroja,
  Katehia kaatamahan,
  Noitia joka norolta,
  Velhoja joka vesiltä,
  Joka tieltä tietäjiä,
  Katehia kaikin paikoin.

  Karhun rautaisen rakennan,
  Suen vaskisen varoan,
  Karhun rautakarvaisenki,
  Jälestäni
  Impi pilvestä pirahti,
  Pyhä piika taivahasta,
  Istahtihe itkemähän
  Matoiselle mättähälle.
  Siinä istui sekä itki;
  Juoksevi jokea kolme
  Yhen immen kyynelistä,
  Yks' on vettä, toinen mettä,
  Kolmas on tulinen koski,
  Koskessa tulinen luoto,
  Luo'ossa tulinen koivu,
  Koivussa tulinen kotka,
  Nenä on kuin noian nokka,
  Kynnet viisi viikatetta
  Noian nuolta noutamahan,
  Väkeviä voittamahan,
  Tietäjiä tempomahan,
  Katehia kaitsemahan,
  Ett' ei pysty noian nuolet,
  Noian nuolet, veitsiverhot,
  Tietäjän terävät rauat.
  Mi on noitia noroilla,
  Nuolihinsa noivukohot,
  Verhottajat veitsihinsä,
  Tietäjät teräksihinsä,
  Väkihinsä muut väkevät!

  nostamahan,
  Jos minä yritän yksin,
  Yheksän yrittäköhön,
  Jos minä kavahan kaksin,
  Kaheksan kavahtakohon,
  Minun pojan puolestani,
  Yksinäisen ympärille;
  Nouskohon sukuni suuri
  Kuin on vankka vaaran paltta,
  Heimokuntani heleä
  Kuin on pitkä pilven ranta,
  Siireheni seisomahan,
  Vieressä vaeltamahan,
  Vasten vastuksen väkeä,
  Kohin paikkoja kovia!

  Nostan ma suuren
  herätän
  Heti heimoni herätän
  Ken mua kovin kokevi,
  Se jo konnoa kokevi,
  Riiviöä reistoavi,
  Elikkä emäpirua,
  Emähiittä hiioavi.
  Ken mua kovin kokevi
  Urohoisesta väestä,
  Miehisestä joukkiosta,
  Kokekohon koiriansa,
  Pilatkohon pentujansa;
  Ken mua kovin kokevi
  Vaimoisestaki väestä,
  Naisten naarojen seasta,
  Kokekohon kohtuansa,
  Varokohon vatsoansa!

  pyssyjänsä;
  Josp' on noiat nosteleikse,
  Tietäjät ylenteleikse,
  On mulla kotona koira,
  Musta koira, rautarakki,
  Selin seinähän siottu,
  Rinnoin ristirahvasehen;
  Se nyt tänne täytyköhön
  Syömähän kylän kiroja,
  Kylän noiat nokkimahan,
  Äkähiset appamahan!
  Kun ei siitä kyllin liene,
  Tulkohon merestä miehet,
  Umpilammista urohot,
  Avukseni, ainokseni,
  Vihollisten voittajaksi,
  Katehien kaatajaksi;
  Saakohon sata urosta,
  Tuhat miestä miekkoinensa,
  Suurilta sotakeoilta,
  Miesten tappotanterilta!
  Vaan jos ei sitä totelle,
  Tuhat mull' on tuttuani,
  Sata Herran sankaria,
  Ylähällä taivosessa,
  Ne tuopi tulisen miekan
  Parahalta paimenelta
  Käteheni oikeahan,
  Jolla haitat hakkaelen,
  Kaa'an maalliset katehet,
  Ve'elliset velhot voitan.
  Luojan telta tenhollinen,
  Maarian vakainen vaippa,
  Turvakseni tuotakohon,
  Päälleni puettakohon,
  Ett' ei pysty noian nuolet,
  Eikä tietäjän teräkset!
  Kun noiat ylenteleikse,
  Ylemmäksi huokoaime,
  Pääni päälle taivosehen,
  Tuolle taivahan ukolle,
  Joka pilviä pitävi,
  Hattaroita hallitsevi,
  Puhki pilvien puhuvi,
  Halki ilman haastelevi;
  Kun noiat alenteleikse,
  Alemmaksi huokaelen,
  Maahan alle jalkojeni,
  Maammolleni maaemähän.
  Kuinka kuulin, kuin sanoivat
  Tässä maassa ollessani,
  Ilmassa eläessäni
  Ison entisen ajalla?
  Noin ma kuulin, noin sanoivat:
  Jumalani jukkeroinen,
  Haltiani kekkeroinen
  Aina autteli minua
  Noien noitien seassa,
  Tietäjien tienohilla,
  Auttoi armokoprallansa,
  Väkevällä voimallansa,
  Kantoi miestä kaiken päivän,
  Laski illalla lepohon.

  k., sanoimma
  vallallansa,
  Heitti i.

  Kateen sanoja,

  En tieä kaetta kaita,
  En varata vastuksia,
  Näissä töissä työlähissä,
  Asioissa ankaroissa;
  Kaitsekohon kain emäntä,
  Varatkohon Väinämöinen!
  Ken katehin katsonevi,
  Silmin kieroin keksinevi,
  Luonevi vihaisin luomin,
  Vastuksin varustanevi,
  Silmät verta vuotakohon,
  Räämettä räpäjäköhön,
  Tuonne helvetin tulehen,
  Pahan vallan valkeahan;
  Vesikarvat kasvakohot
  Sille silmien sisähän,
  Kirvesvarren vahvuiset,
  Jousijäntehen pituiset,
  Nekin verta vuotakohot
  Pitkin, poikin poskiloita!
  Ken ei katsone katehin,
  Senpä Jesus siunatkohon
  Simasilmin ollaksensa,
  Mesimielin käyäksensä!

  voina vuotakohot,
  Rasvana rapahtakohot,
  Hyyhmänä hyräelköhöt,
  Räntänä rävähtäköhöt,
  Ränteä räpättäköhön,
  Varstan paksuiset,
  Veitsenpään on p.
  Pihtivarsien
  Ken katehin katsonevi,
  Silmin väärin väännellevi,
  Tahi suulla suuellevi,
  Sanoilla sa'atellevi,
  Hiien sitta silmillensä,
  Hiien karsta kasvoillensa,
  Suuhunsa tulinen tulppa,
  Lemmon lukko leuvoillensa;
  Suunsa sammaloitukohon,
  Kielen kanta katketkohon,
  Silmä juoskohon simana,
  Toinen voina vuotakohon,
  Tuonne tuimahan tulehen,
  Hiien hiilihinkalohon,
  Pää kiveksi kuivakohon,
  Kalvo päälle kasvakohon!

  helvetin tulehen
  Hiien töille esteheksi,
  Ken katehin katsonevi,
  Kielin kehnoin keksinevi,
  Ankehin ajatellevi,
  Sanan harkan haastanevi,
  Karsta silmähän katehen,
  Noki noian sieramehen;
  Hitto suuta sulkekohon,
  Ja sanoja salvatkohon,
  Leuvat liioin liikkumasta,
  Hampahat hajoamasta!
  Jos ei sitte siitä huoli,
  On mulla tulinen veitsi
  Tulisen tupen sisässä,
  Tulisen sepän tekemä
  Tulisessa ahjosessa,
  Jolla sorran suuteliat,
  Kaotan kaehtiani.

  suutelukset,
  katehen luomat
  Ken se päälle katsonevi,
  Viereltä tähystänevi,
  Katsokoon metisin silmin,
  Simaluomin luinailkohon!
  Jospa katsovat katehet,
  Kierosilmät keksinevät,
  Risu silmät riipiköhön,
  Oksa silmät ottakohon;
  Kuiva kuusi kasvakohon,
  Rautaoksa pensiköhön,
  Rautaoksa, karkkulatva,
  Katehen koan etehen,
  Johon silmänsä sitovi,
  Näkimensä näykkäjävi,
  Jott' ei pääse päästämättä,
  Selviä selittämättä,
  Sinä ilmoisna ikänä,
  Kuuna kullan valkeana!

  Kuiva kuusi, latva raaka,
  karsilatva,
  ovelle,
  sipuvi  sokaavi

  näkkäjävi  näppäjävi

  Jospa katsovat katehet,
  Kierosilmät siiristävät,
  Ikkunoista irvistävät,
  Pilkistelevät pihoilla,
  Kujosilla kuuntelevat,
  Aitovierin arvelevat,
  Hiitolan verinen vaippa,
  Hiien hursti hurmehinen,
  Viien miehen kannettava,
  Silmille siottakohon,
  Korville kohettakohon,
  Hiien hattu hartioille,
  Ikkunoissa istujille,
  Sillan päässä seisojille,
  Kujan päässä kuurtajille,
  Välillä väjystäjille,
  Silmin siintämättömäksi,
  Korvin kuulemattomaksi!

  kuurtanevat,
  Läpi aian katsonevat,
  Aian raosta arvelevat,
  viitta,
  Panulan paita,
  Tapiolan hurmehursti,
  kohettukohon  kohottukohon

  Korvihin kumottakohon,
  Lemmon kuotta korvillensa,
  Silmän katsoja siruiksi,
  Päähyt ilman ikkunoiksi,
  Suuhut taivahan navaksi!
  Ken katehin katsonevi,
  Valehin valvattanevi,
  Tahi kielin keksinevi,
  Sa'atellevi sanoilla,
  Suuhunsa omat sanansa,
  Päähänsä omat panonsa,
  Ajatukset alle vyönsä,
  Koitukahat kohtuhunsa,
  Vatsanansa vaipukahat,
  Maatukahat maksoihinsa,
  Pernoihinsa peittykähät,
  Kiertykähät keuhkoihinsa,
  Syämehen sykertykähät,
  Olkahansa oikeahan,
  Vasemehen kantapäähän!

  pahat kätensä,
  itsehensä,

  Kostosanoja.

  Ken mitä kehottelevi,
  Kielen kullan keikuttavi,
  Saakohot omat sanansa,
  Vierköhöt omat vikansa,
  Kotihinsa koitukohon,
  Majallansa maatukohon,
  Syämessänsä syöpyköhön,
  Maksoissansa maistukohon,
  Keuhkoissansa kiertyköhön,
  Helmoissa hypitelköhön,
  Ruvetkohon ruumihisen,
  Käyköhön käpylihoihin!
  Ken sanani kertonevi,
  Läpi päästä lähteköhön,
  Aivoista alentukohon,
  Kielen kanta kiertyköhön,
  Hiukset päästä hiertyköhön,
  Neuloina teräsneninä,
  Äiminä ä'äsperinä!
  Ken kiroin kiroelevi,
  Sanovi kirosanoja,
  Kulkkuhun tulinen tulppa,
  Vaaja vaskinen kitehan,
  Hiien haitta hampahisin,
  Lemmon lukko leukoihinsa,
  Kielensä kivettyköhön,
  Suunsa sammaloitukohon!
  Kuka lienevi kironnut,
  Kiron kielin kuikuttanut,
  Kiron huulin humpsuttanut,
  Kiron hampahin hakannut,
  Sen kivet kiroelkohot;
  Ken lienevi louhtanunna,
  Sitä louhet louhtakohot;
  Ken lienevi paahtanunna,
  Sitä paaet paahtakohot;
  Ken lienevi rikkonunna,
  Sitä riiet rikkokohot;
  Ken lienevi kaehtinunna,
  Sitä kalma kaehtikohon;
  Ken lienevi suuellunna,
  Sitä surma suuelkohon,
  Kielensä märäntyköhön,
  Suunsa sammaloitukohon!
  Ken mua kovin kokevi,
  Tunge, Hiitola, tulehen,
  Isännät perisopesta,
  Emännät ovisopesta,
  Suin sytehen, päin tulehen,
  Polvin kuumihin poroihin;
  Silmät käännä kellellehen,
  Niskat ruttohon rutaise,
  Vello verta hartioissa,
  Sotke suolia sisässä,
  Keitä keuhkoja mahassa,
  Ennenkun sanani saapi,
  Tahi mieli miettinevi,
  Ajatus on arvannevi!

  juohtunevi,

  Alkuperäisyyden tiedustus.

  Etsittelen eukkoasi,
  Muistuttelen muoriasi,
  Mist' oot, pulma, puuttununna,
  Taikea tapahtununna,
  Iho'on imento raukan,
  Emon tuoman ruumihisen.
  En tunne tekiätäsi,
  Enkä tieä saajoasi,
  Ootko tauti Luojan luoma,
  Surma säätämä Jumalan,
  Vain olet teko tekemä,
  Toisen tuoma, toisen luoma,
  Pantu tänne palkan eestä,
  Rahan änskällä rakettu,
  Tekemähän tinkatöitä,
  Rahatöitä raatamahan,
  Kannettua kaatamahan,
  Tehtyä teloamahan?
  Lienet tauti Luojan luoma,
  Surma säätämä Jumalan,
  Niin mä luome Luojanani,
  Heitäime Jumalanani;
  Ei Herra hyveä heitä,
  Luoja kaunista kaota.
  Kun lienet teko tekemä,
  Pulma toisen pungastama,
  Kyllä saan sukusi tietä,
  Löyän synnyntäsijasi:
  Tuolta ennen pulmat puuttui,
  Tuolta taikeat tapahtui,
  Tietomiesten tienohilta,
  Laulumiesten laitumilta,
  Konnien kotisijoilta,
  Taikurien tanterilta,
  Noitien noronenistä,
  Mäkipäistä möyrymiesten,
  Salanaarojen sanoista,
  Pitkähiusten pintehistä,
  Pohjan pitkästä perästä,
  Lapin maasta laakeasta,
  Peuran piehtaro-sijoista,
  Hirven hiihtokankahilta,
  Kalmalaisten kartanosta,
  Manalan ikimajoilta,
  Mullista muhajavista,
  Maista liikuteltavista,
  Somerilta pyöriviltä,
  Hiekoilta heliseviltä.

  ängällä r.
  Rakettu rahan nenästä  perästä

  Rahan tiestä raastamahan,
  Poron poikima-sijoilta,
  Mist' oot, herja, heittäynnä,
  Hiien tauti, tarttununna,
  Syömähän, verinen koira,
  Manan rakki, raastamahan,
  Ristittyä rikkomahan,
  Kastettua kaatamahan?
  Ootko suosta, vai oot maasta,
  Vain oot veestä vellottunut,
  Hettehistä heittäynyt,
  Lähtehistä läikähtynyt,
  Ve'en liitasta lipunut,
  Veen kalvosta kapunut?
  Onko sua luoten luotu,
  Luoten luotu, pannen pantu,
  Ootko tullut tunnotonna,
  Tavoitonna tammoellut,
  Sukukunnan suuteloista,
  Lajikunnan lausunnoista,
  Kiihtynyt kylän kiroista,
  Tarttunut kylän sanoista,
  Miesten mielistä pahoista,
  Urohien uhkannoista,
  Akkojen ajatuksista,
  Naisten naarojen sanoista.

  Kusta, turma, tänne tullut,
  Konnien komennehista,
  kopinehista,
  En nyt tuota tunnekkana,
  Enkä arvata älyä,
  Mist' oot, Hiisi, hingannunna,
  Perkele, perehtynynnä,
  Syämehen syyttömähän,
  Vatsahan viattomahan:
  Ootko velhojen vesistä,
  Umpilammin lumpehista,
  Lummekoirien ko'ista,
  Vesihiien hinkalosta,
  Meren mustista mu'ista,
  Tuhannen sylen syvästä,
  Vai oot Kalman kankahalta,
  Maasta manteren sisästä,
  Miehen kuollehen kohusta,
  Ikimennehen ihosta,
  Kalmalaisen kainalosta,
  Manalaisen maksan alta,
  Ristin kannoista rikottu,
  Naisten kalmoista katsottu,
  Kirkon kirjatun sivulta,
  Pyhän pellon pientarelta,
  Suurilta sotakeoilta,
  Miesten tappotanterilta.

  Lummekorjutten  vesikorjutten
  Vesihiitten h.
  - o., Kalma, kalmistosta,
  Perkele, pyhästä maasta,
  - Tuolta kuolleihen ko'ista,
  Kaonneihen kartanosta,
  Mistä sie, paha, panihet,
  Kusta, lempo, leikkasihet,
  Mistä, rietta, riivasihet,
  Hiien heitto, herjasihet,
  Ken se on sinua luonut,
  Kuka kurjoa kyhännyt,
  Syömähän, kaluamahan,
  Puremahan, louhtamahan?
  Ootko, vieno, veestä vierryt,
  Ve'en vaahesta valunut,
  Virroista vihisevistä,
  Koskista kohisevista,
  Kosken kuohuista kovista,
  Palavista pyörtehistä,
  Suurilta meren seliltä,
  Lakkipäistä lainehista,
  Vaiko vienoista vesistä,
  Jokiloista juoksevista,
  Hereistä hettehistä,
  Läikkyvistä lähtehistä?
  Vai oot, turkka, maasta tullut,
  Peiko, pellosta ylennyt,
  Ahoilta alastomilta,
  Mailta kyntämättömiltä,
  Notkoilta noroperiltä,
  Soilta sammalettomilta,
  Mutalinnan liepehiltä,
  Vesiharjun hartehilta,
  Metsähiien hinkalosta,
  Viien vuoren vinkalosta,
  Vaaran vaskisen laelta,
  Kuparisen kukkulalta,
  Kontion kivikolosta,
  Karhun louhikammiosta,
  Hukan juoksevan jäliltä,
  Alakärsän askelilta,
  Revon rääyntä-sijoilta,
  Jäniksen jävintä-mailta,
  Varsan vaahesta valettu,
  Koiran kuohusta kokoiltu?
  Vai tullut tulisijoista,
  Kerätty kekälehistä,
  Tullut kuumista kivistä,
  Saunasta savun seasta?
  Vai oot tuulen tuuvittama,
  Ahavaisen vaapottama,
  Tasaisella taivahalla,
  Poutapilvien perillä,
  Tullut tänne tuulen teitä,
  Ahavan ajelumaita,
  Tuulen tuutimasijoilta,
  Ahavan ajelemilta?

  Kukapa sinun on l.
  kummasen kuvannut,
  Ootko maasta vai ve'estä,
  Ootko vierinnä veestä,
  Veen vankan vääntehestä  vääntimestä

  malloista  melloista?
  manni nousnut, Poika, y.
  vesattomilta,
  Metsän linnan l.
  kiimintäsijoilta  kiimakankahilta

  tulikalliosta,
  kaatamatiloilta  tappotanterilta

  Suen suuttuma-sijoilta,
  reuvuntas.  reilemäs.

  jävittämistä  jäpösimestä

  Jänön jättämätiloista,
  Kuuman kiukoan k.
  Saanut saunan sammalista?
  Mistä puuttui pulmahinen,
  Kusta taikea tapahtui,
  Onko tauti tuulen tuoma,
  Tuulen tuoma, veen vetämä,
  Hattupurjehen hakema,
  Meren tyrskyn työnnyttämä,
  Vai on maasta manteresta,
  Sisästä salon sinisen,
  Kummun kultaisen ko'ista,
  Havulaarin lappiosta,
  Ruohoista rohisevista,
  Kuusista kohisevista,
  Hongista hohisevista,
  Mätäpäistä mäntylöistä,
  Latvasta lahon petäjän,
  Vaiko siitä seipähästä,
  Joss' on korppi koikkununna,
  Lintu musta muikkununna?

  vaahen vaapottama,
  Salosaaren kainalosta,
  - Saatu  sa'an
  seipähän sijasta,
  korvettihin,
  Musta lintu murhattihin?
  Mist' oot, turma, tänne tullut.
  Livahtanut, liika tauti,
  Petäjäisihin pesihin,
  Huonehisin honkaisihin?
  Tuuliltako taivahilta,
  Vai syviltä veen navoilta,
  Tullut tuulena tupahan,
  Savuna sisähän saanut?
  Tulestako, tervastako,
  Vaiko rauasta sulasta,
  Vaiko vanhoista sijoista,
  Vaiko vatturaunioista?
  Pihoistako, pelloistako,
  Kivistäkö, kannoistako,
  Vai oot hautunut havuista,
  Painunut pajun vesoista,
  Tullut kalmiskankahista,
  Kuuen kirkkomaan sisästä,
  Saanut kirkkokierroksista,
  Pyhäpaikka-pyörröksistä,
  Jossa lyyli loittanevi,
  Mieli palvoin pantanevi?

  Liika tauti tarttununna,
  - Ootko kiertynyt kivistä,
  Vaiko painunut pajuista,
  Kalman kammiosta,

  Työnsä korjaussanoja.

  Tule työsi tuntemahan,
  Pahasi parantamahan,
  Kipeäsi voitamahan,
  Vaivasi valelemahan,
  Ennen kun sanon emolle,
  Virkan vierin vanhemmalle:
  Poikasi teki pahoa,
  Lapsesi tihua työtä.
  Enemp' on emolla huolta,
  Vaiva suuri vanhemmalla,
  Pahoja parantaessa,
  Tammottaissa taikioita,
  Kun poika pahoin tekevi,
  Lapsi tuhmin turmelevi.

  tuiki t.
  ankein  arvoisin asuvi.
  Jos olet syämen syöjä,
  Tahi keuhkon kierteliä,
  Tahi maksojen maruja,
  Sivuloien siirteliä,
  Kulmien kolottelia,
  Hammasten hajottelia,
  Leukojen levitteliä,
  Lapaluien luistelia,
  Käy tänne häpeämähän,
  Töitäsi parantamahan,
  Tahikka sanon emolle,
  Isällesi ilmi annan;
  Äijä on emolla työtä
  Pojan teitä polkiessa,
  Jälkilöitä korjatessa,
  Kipeitä voiellessa.

  Vanhemmallesi valitan;
  töitä tuntiessa,
  Tule tänne, jou'utaite
  Töitäsi häpeämähän,
  Haavojasi haistamahan,
  Kipeäsi nuolemahan,
  Metisillä huulillasi,
  Metisellä kielelläsi!
  Ota suuhusi kipeät,
  Haiku alle hammastesi,
  Leuku leukapielihisi,
  Vammat vatsahan omahan,
  Pahan pillan tehtyäsi,
  Pahan työn suettuasi,
  Pahan sulle, pahan mulle,
  Pahan meille kummallenki.
  Jos olet pahoa tehnyt,
  Teet paremmin, kun parannat,
  Hyvempi on itsellesi,
  Helpompi on hengellesi.

  Vihotussanoja.
  
  Pois vihojen vimmaukset,
  Puhas siunaus sijahan,
  Minun suin puheltuani,
  Hengin huokaeltuani;
  Vihat vierköhöt vetehen,
  Pahat maahan painukohon,
  Niinkuin kivi lainehesen,
  Rauta aaltohon ajaikse!
  Vie pois vihasi tästä,
  Muunne kanna karvahasi;
  Visko viitahan vihasi,
  Haikeasi haavistohon,
  Heleähän heinikkohon,
  Kulon kultaisen sekahan,
  Tahi kaiva kankahasen,
  Maaperähän mättähäsen,
  Tuulimurtojen sekahan,
  Karasmättähän sisähän!
  Et siellä sijoa saane,
  Tuonne sie vihasi visko,
  Tuonne tunge turmiosi,
  Tuonne vammasi vajota,
  Turjan koskehen kovahan,
  Palavahan pyörtehesen,
  Mennä viiletelläksensä
  Pohjattomahan merehen,
  Suuhun rautaisen matehen,
  Merinauan nauttehesen!
  Et siellä sijoa saane,
  Tuonne vieretä vihasi,
  Tuonne aja ailahasi,
  Tuiman tunturin laelle,
  Vaaran vankan liepehelle,
  Tuulen tuljuteltavaksi,
  Vilun ilman vietäväksi,
  Ahavan ajeltavaksi,
  Pimeähän Pohjolahan,
  Päivättömille perille!

  Hajottele haavikkohon,
  Kanarvoihin katkerasi,
  Heitä kuumahan kulohon,
  Ala multamättähien,
  Sinimättähän sisähän,
  Kiven kirjavan kolohon,
  Paaen paksun palleahan!
  Sulakohot sun vihasi
  Kuin suola suli meressä,
  Painukohot sun pahasi
  Kuin hiekka vetehen painui,
  Vaipukohot vaikeasi
  Kuin vaha tulessa vaipui,
  Kaotkohot karvahasi
  Kuin on kaste kankahalla
  Ihosta imehno raukan,
  Karvasta kavon tekemän!
  Sula on terva tehtäessä,
  Rasva räyvyteltäessä,
  Sulemmaksi sun vihasi,
  Räykeämmäksi sitäki!
  Niin sulat sinun vihasi
  Kuin on voi sulattaessa,
  Kesämaito lypsettäissä,
  Tahi talvinen avento!

  Rasva räytyi riehtilässä,
  Tahi rasva kattilassa,
  santa p.
  katkerasi
  Sulempi sini sitäki!
  Henki huokaeltaessa!
  Sulakohot sun vihasi,
  Muuttukohot muojuesi
  Voin sulan sulautehen,
  Maitosen makeutehen!
  Sulempi Jumalan armo,
  Armo Luojan armahampi.
  Sima suustasi sula'a,
  Mesi keitä kieleltäsi,
  Panemillesi pahoille,
  Luomillesi kykkyröille!
  Veä päälle lemmen lehti,
  Kultalumme luikahuta,
  Jott'ei viikkoa vihoa,
  Eikä kauvan karvastele!

  Kesämaion muotoiseksi;
  kielelläsi,
  Paikkoihin panemihisi,
  Vammoihin vanumihisi!
  Luojan l.
  Syö itse sinun vihasi,
  Suuhusi omat pahasi,
  Panot kummat kulkkuhusi,
  Kipeät kitusihisi;
  Juovos viinana vihasi,
  Olunna omat kipusi,
  Hapanvennä haikeasi,
  Maitona pahat panosi,
  Mennä mielikarvahasi,
  Munavoina murtehesi,
  Läpi luisten leukaluusi,
  Läpi haikuhammastesi,
  Läpi kuivan kulkkutorven,
  Kautta kielenkantimesi
  Kupuhusi kultaisehen,
  Vaskisehen vatsahasi,
  Keltaisihin keuhkoihisi,
  Makeihin maksoihisi,
  Sykerrytä syömehesi,
  Saata sappesi sisähän.

  ki'uksihisi;
  Veäs v.
  viinassa v.
  Olvessa hyväsi,
  Hapanveessä h.
  Maiossa omat makusi,
  Meessä mielimuuttehesi,
  Meessä muut on muujuesi

  Muuta viinaksi v.
  Maioksi makusi j.n.e.
  makeutesi,
  mielihaikeasi,
  Läpi silmäsi sinisen,
  Läpi kuuen kylkiluusi

  Luovutussanoja.
  
  Ruvennenko, ryhtynenkö,
  Käynenkö, kykeynenkö,
  Tätä Hiittä hieromahan,
  Paholaista painamahan?
  Nyt sun, perkele, pitävi
  Muunne muuttoa majasi,
  Etsiä elosijasi,
  Siirtyä sijasta tästä.
  Mene, Hiisi, helvettihin,
  Paha, vuorehen pakene,
  Ennen toista torstakia,
  Tulevata tiistakia,
  Tahi sun tomuksi survon,
  Huulet survon huhmarossa,
  Kielen pieksän petkelellä,
  Hampahat kivellä jauhan.

  Ajan Hiien h.
  Pahan porotan,
  Millä ennen liiat liikkui,
  Millä toipui kehnot toimet?
  Noilla ennen liiat liikkui,
  Noilla toipui kehnot toimet,
  Noilla saamilla sanoilla,
  Syvän synnyn syytämillä.
  Niillä sieki, liika, liiku,
  Niillä sie, paha, pakene,
  Liiku liikuteltaessa,
  Järky järkyteltäessä!
  Liian liikkua pitävi,
  Pahan vallan pois paeta,
  Nyt on liitto Uikkuasi,
  Lähtöaika lähteäsi,
  Tästä ihmisen ihosta,
  Emon tuoman ruumihista.

  huonot t.
  Pahat tau'it taantelihen?
  Etkö l.
  Etkö p.
  liikutellessani,
  järkytellessäni!
  Lähe nyt, lempo, lentämähän,
  Kilpasiipi, kiitämähän,
  Siniviitta, siukomahan,
  Maan paha, pakenemahan,
  Elikkä etsin emosi,
  Vanhemmallesi valitan!
  Sija siirrä, maja muuta,
  Etsi entinen sijasi,
  Muuta muuanne majasi,
  Mistä tullutki oot tänne!
  Kun liet tullut vettä myöten,
  Mene poijes suota myöten;
  Kun liet tullut suota myöten,
  Mene poijes maata myöten;
  Kun liet tullut maata myöten,
  Mene pois mäkeä myöten!
  Valjastan tulisen ruunan
  Rekehen sevättömähän,
  Koijahan perättömähän,
  Yli mäet mennäksesi.

  Kipusiipi, siitämähän,
  Lähe nyt, Hiisi, hiihtomahan,
  Mies paha, pakenemahan,
  Piru pitkä, pirstomahan,
  Saatana, samoamahan,
  Ennen päivän nousemista,
  Koin Jumalan koittamista,
  Auringon ylenemistä,
  Kukon äänen kuulemista!
  Nyt on Hiien hiihtoaika,
  Saatanan samu'u-aika,
  Pahan vallan vaape-aika,
  Aivan armas lähtöaika.
  Tie on tehty mennäksesi,
  Lipua on liiaksiki,
  Kuutamainen kulkeasi,
  Valkea vaeltoasi,
  Hevosella tietä myöten,
  Suksilla mäkeä myöten,
  Venehellä vettä myöten,
  Pohjan pitkähän perähän,
  Sini siellä ollaksesi,
  Kun ei kuuta, aurinkoa.

  Nyt on kuuhut k.
  Pimeähän Pohjolahan,
  Paksuhan Palentolahan,
  Lähe nyt, liika, liikkumahan,
  Poiken luoma, luopumahan,
  Lihan syöjä, liikkumahan,
  Paha, pois pakenemahan,
  Ihmisraukan ruumihista,
  Vaivaisesta vartalosta,
  Minun silmin nähtyäni,
  Luomin longoteltuani!
  Nyt on liian liikeaika,
  Maan pahan pakenovuoro,
  On nyt herjan heittoaika,
  Ulos kumman kulkuaika,
  Syämestä syyttömästä,
  Vatsasta viattomasta.
  Luopui ennen luotu lempo,
  Erkani emollinenki,
  Tämän noian noituessa,
  Tämän lapsen laatiessa,
  Niin miks'et sinäki, kehno,
  Luovu, hiomaton pakana,
  Haihu, koira haltiaton,
  Erkane, emoton rakki!

  Toisin.

  Peto, p.
  liitos-aika,
  Ja pakenokuuro,
  varattomasta.
  sikiö,
  Häpeä, hävytön
  Jopa ennen aikoinansa
  Liikkui vahvat linnan portit,
  Järkkyi rautaiset saranat,
  Tornit linnan torkahteli,
  Välähteli linnan västit,
  Liikkui linnat, järkkyi järvet,
  Vuoret vaskiset vavahti;
  Ilma liikkui liitoksista,
  Jäsenistä maa järähti,
  Puhki syöstyi suuret pilvet,
  Taivas reikihin repesi,
  Ilma kaikki ikkunoiksi,
  Tullessa Jumalan tunnin,
  Avun Herran auvetessa;
  Niin miks'et sinäki liiku,
  Mik'set liiku, liika muoto,
  Miks'et, paha, pois pakene,
  Eroa, sinä epatto,
  Tämän tunnin tutkaimella,
  Tämän ajan ahtehella;
  Nyt on kallis armon aika,
  Korkea Jumalan juhla,
  Papit messuhun menevi,
  Saavat saarnahuonehelle.

  Torit toisin kääntyi,
  Linnat l.
  pellot,
  Tähet tärkkyi taivahalla,
  Tahi tammoessa;
  päivän päärmehellä;
  kannis
  Eroa, sinä emoton,
  Paha poika, päivällinen,
  Käänny, kehno, käskemättä,
  Nenäyhy neuvomatta,
  Tahi käsin käsketähän,
  Nenin täältä neuvotahan.
  Tietty on sinun sukusi,
  Mun sukun' on tietämättä,
  Mun on suurempi sukuni,
  Sekä laajempi lajini:
  Ihmistä minun ihoni,
  Kasvanaista kainaloni.
  Etkö sie, häjy, häpeä,
  Tunne huuti, Hiien hurtta,
  Lähe, kumma, kulkemahan,
  Paha, poikkehen pakene!
  Juokse portimon jaloilla,
  Mene kärpän kämmenillä,
  Sivalla sian näköisnä,
  Karvaryökäisnä rypeile,
  Mene huuten helvettihin,
  Parkuen pahalle maalle!
  Siellä on sijasi valmis,
  Ei täällä sinun sijoa
  Hyvänkänä tahtehella,
  Pahankana ansehella.

  palvohinen,
  Käy, hävytön,
  Lähe tästä, Hiien hurtta,
  Hiien hurtta, Lemmon rakki,
  Haamu harmian näköinen,
  Muju muitten perkeleitten!
  Lähe, herja, häätämästä,
  Kide, kurja, kunne käsken,
  Livu liittoleivillesi,
  Mene määrämämmillesi,
  Siirry kuin sininen nuoli,
  Vieri kuin veran nukelma,
  Puraite punakeränä,
  Silkkilankana sivata!
  Himmene jo, Hiien hurtta,
  Häpeä, hävytön koira,
  Lähe pois kohusta, konna,
  Maksoistani, maan kamala,
  Hiien riena, riesumasta,
  Hengellistä herjomasta!
  Etkö pääse päästäessä,
  Pääse päästäjän keralla,
  Tämän päästön päästäessä,
  Tämän jakson jaksaessa,
  Tämän pulman purkaessa,
  Kykkärän kehittäessä?
  Pääsihän ennen Päivän poika
  Päivättären päästäessä,
  Pääsi ennen kuu kehästä,
  Riihen rautaisen sisästä.
  Kave kuun kehästä päästi,
  Päästi päivän kalliosta,
  Kuumehen kehittämästä,
  Pirulaisen peittämästä,
  Kivisehen kalliohon,
  Riihen rautaisen sisähän.

  Pakene, pakanahenki,
  Päivän päärmestä selitti,
  päärlystä s.

  Kyydityssanoja.
  
  Jos sä kyytiä kysynet,
  Anonet ajohevosta,
  Kyllä sulle kyyin annan,
  Hankin harmajan hevosen,
  Kotihisi mennäksesi,
  Maillesi palataksesi;
  Teen sille kivestä kynnet,
  Sääret vaskesta valatan,
  Suitset suoniset sovitan;
  Jos ei suoniset pitäne,
  Suitset rautaiset rakennan.
  Kun ei siitä kyllin liene,
  Annan kyyin ankaramman,
  Ajajan panen paremman:
  Ota Hiiestä hevonen,
  Varsa vuoresta valitse!
  Hiiess' on hyvä hevonen,
  Mustatukka tunturissa,
  Hyvälle hypittäjälle,
  Ajajalle ankaralle
  Rautaisissa ratsahissa,
  Vaskisissa valjahissa.
  Pää sen on kivestä pantu,
  Varsi vaskesta valettu,
  Teräksestä selkä tehty,
  Jalat rauasta rakettu;
  Turpa tulta tuiskuavi,
  Säkeniä säärivarret.
  Sen ei kynnet jäällä nulju,
  Jalat räisky kalliolla,
  Ilmankana iljanella,
  Kalmankana kaljamalla.

  Vuoresta valittu varsa!
  kalliolla.
  Lienet kyytiä kysyvä,
  Anova ajohevosta,
  Kyllä sulle kyyin löyän
  Ja annan ajohevosen:
  Hiiess' on hyvä hevonen,
  Tulitukka tunturissa,
  Jonka turpa tulta iski,
  Nenä varsin valkeata;
  Sill' on rautaiset kapiot,
  Teräksiset temmottimet,
  Suitset suussa synnynnäiset,
  Kasvannaiset kankirauat.
  Se jaksaa mäkehen mennä,
  Nousta notkon penkerehen,
  Ei sen vuohiset varaja,
  Eikä sääret säikähtele,
  Vuoria vaeltaessa,
  Mäkipäitä mentäessä.

  Punatukka t.
  tuiski,
  Päitset päässä kasvannaiset.
  Jos et voine vuorta nousta,
  Kipuvuorta kiivetellä,
  Hiiess' on hyvät hevoset,
  Vuoressa valiot varsat;
  Ota Hiiestä hevonen,
  Konkari kovilta mailta,
  Hiien ruuna ruskeampi,
  Tulitukka, rautaharja,
  Tuvan päältä päistittävä,
  Aialta satuloitava,
  Sehän voipi vuoret nousta,
  Kaikki kalliot samota;
  Ei sen kynnet kilpistele,
  Eikä kalpistu kapiot,
  Kivikoita kiitäessä,
  Rantoja ramuttaessa;
  Lampi sill' on lautasilla,
  Vesi selvä selkäluilla,
  Josta noiat vettä juovat,
  Tulikulkut kuihkoavat.
  Valjasta tulinen varsa,
  Tulisella tanterella,
  Aja kalliot kovasti,
  Pesät Hiitten pelmu'uta,
  Tuika kuin tulikipuna,
  Liiku kuin lipeä koira;
  Ei hikoa Hiien ruuna,
  Ei kastu Manalan kaunis.

  valitut v.
  kovalta maalta,
  kyykästele,
  Kapiot ei kalpistele,
  Rasva on l.
  kauris.
  Ootkos kyytiä kysyvä
  Isolahan mennäksesi,
  Laitan sulle kylmän kyyin,
  Valmistan kivisen kelkan,
  Reen rautaisen rakennan,
  Panen paasiset jalakset;
  Ota hepo helvetistä,
  Poropetra Pohjan maalta,
  Kulkeaksesi kotihin,
  Isolahan saahaksesi!
  Kun et sie sitä totelle,
  Etkä lähtene hevillä,
  Saat sä kyyin kynsistäsi,
  Altasi ajohevosen;
  Nouse siipeisi nojahan,
  Lepehellä lentämähän;
  Tai ota sukusi sukset,
  Hiien kalhut rautakannat,
  Kysy Hiieltä kypärä,
  Lakki laajan perkelehen,
  Yli meret mennäksesi,
  Lammit laikutellaksesi,
  Joet pitkin juostaksesi,
  Järvet järkytelläksesi!

  Kyllä sulle kyyin neuvon,
  Syntyhysi s.
  Heimokuntasi hevoset,
  liuvotellaksesi.
  Saaos Hiien hiihtosukset,
  Ota Lemmon lentoneuvot,
  Paholaisen paksu sauva,
  Joilla hiihät Hiien maita,
  Lemmon lehtoja samoat,
  Lylyin luisin luikottelet,
  Hilpotellen Hiien maita,
  Pahan maita paipotellen,
  Hiien aitojen alatse,
  Pahan pellon pientaretse,
  Hiihät helvetin tulehen,
  Pahan vallan valkeahan.
  Kivi on tiellä poikkipuolin,
  Se poikki porahtakohon;
  Hako tiellä pitkinpuolin,
  Se kaheksi katketkohon;
  Uros tiellä pystynpuolin,
  Sep' on laitahan lähetä!
  Aita vastahan tulevi,
  Ammu aita mennessäsi,
  Riehto aitoa repäise,
  Viieltä vitsasväliltä,
  Seitsemältä seipähältä,
  Kaheksalta kaskipuulta!

  hienot s.
  Lemmon leppäiset sivakat,
  Pahan miehen  hengen
  maita leyhyttelet  leuhuttelet

  Hiien hirmukankahia,
  vitsasparilta,
 
  Kipusanoja.
  
  Tokko on väessä tässä,
  Urohoisessa väessä,
  Miehisessä joukkiossa,
  Päähän pöyän pantavata,
  Lautahan rakettavata,
  Tämän tuskan tuntiata,
  Kivun kiinni ottajata,
  Ailahien appajata,
  Ihosta imento raukan,
  Emon tuoman ruumihista?
  Kipeä on kivuissa olla,
  Vaiva vammoissa asua.
  Kun ei lie väessä tässä,
  Nykyisessä nuorisossa,
  Eikä vanhassa väessä,
  Vian päälle vietävätä,
  Taikean tapoajata,
  Vamman vaikahuttajata,
  Omp' on kokko, maini kokko,
  Joll' on silmät siiven päässä,
  Näkimet kynän nenässä.
  Se nyt tänne täytyköhön
  Tau'in nuolen taittajaksi,
  Kivun kiinni ottajaksi,
  Taikean tapoajaksi,
  Suolan suuruksen seassa,
  Vieä viiletelläksensä
  Harakoille haavat suuret,
  Korpille kovat kipeät,
  Variksille muut on vaivat.
  Kun ei tuosta kyllin liene,
  Kave ennen jaksot jaksoi,
  Jaksot jaksoi, päästöt päästi;
  Se nyt tänne täytyköhön
  Tämän päästön päästäjäksi,
  Tämän jakson jaksajaksi.
  Kun ei siitä kyllin liene,
  Lyhyt akka, Tuonen tyttö,
  Kivut kiinni ottakohon,
  Vammat vaikeroittakohon,
  Vieä viiletelläksensä
  Rasiassa rautaisessa
  Tuonen mustahan jokehen,
  Manalan alantehesen.
  Kun ei vielä siitä liene,
  Ei totelle tuostakana,
  Onhan ilmalla imeistä,
  Jumaloita taivahassa,
  Nämät tuskat tuntemahan,
  Kivut kiinni ottamahan,
  Ailahat asettamahan,
  Vaivat vaikahuttamahan.

  Kiputyttö, Tuonen neiti,
  Tuonne mä kivut lähetän,
  Tuonne tuskat tuikkaelen,
  Keskelle meren selosta.
  Tuo kiva Kipulan neito
  Istua tyhyttelevi
  Kiven kirjavan tyvellä,
  Paaen paksun pallehella,
  Tuo kipuja ketreävi
  Vaskisella värttinällä,
  Kivut kiertävi kerälle,
  Sykkyrälle syyllättävi;
  Kerän viskovi vetehen,
  Syytävi meren syvähän.
  Sieltä sitä ei nouettane
  Sinä ilmoisna ikänä,
  Kuuna kullan valkeana.

  Kiputyttö Kiian n.
  Kiputyttö kinnerneito
  Kolm' on neittä Luonnotarta,
  Istua tihuttelevat
  Tien kolmen jakaimessa,
  Ve'en neljän vieremässä,
  Kipuja keräelevät,
  Vaivoja vakoelevat,
  Kirjavahan kirstusehen,
  Vaskisehen vakkasehen;
  Käsiänsä kuoriksevat,
  Rintojansa raapiksevat,
  Itkevät ikäviänsä,
  Kun ei tuotane kipuja.
  Äskenpä hyvä olisi.
  Kun kipuja tuotahisin
  Illallaki, aamullaki,
  Kerran keskipäivälläki.
  Heretkäte itkemästä,
  Kyllä mä kipuja annan,
  Kannan kohta kontin täyen,
  Sylen täyeltä syseän,
  Ihosta imento raukan,
  Raavas raukan ruumihista,
  Sa'an karvan kantajasta,
  Tuhannen tuhuttajasta.

  Akka istuvi mäellä
  Jos kivuilla kiskotahan,
  Vaivoilla pakotetahan,
  Vien kivut Kipumäelle,
  Vaivat vaaran kukkulalle;
  Kitkavi kivinen korja,
  Paukkoi paasiset jalakset,
  Kipumäelle mentäessä,
  Kipuvaaran kukkulalle,
  Kiskottaessa kipuja,
  Vaivoja ve'ettäessä.
  Kiputyttö, Tuonen neiti,
  Istua tyhyttelevi
  Keskellä Kipumäkeä,
  Kipuvuoren kukkulalla,
  Toivoessansa kipuja,
  Kipuvakkanen käessä,
  Kipusiipi kainalossa,
  Jolla käärivi kipuja
  Kipuisehen kipposehen,
  Vammaisehen vakkasehen,
  Itkeä tihuttelevi,
  Sylin syäntähän pitävi,
  Käsivarsin vatsoahan,
  Kun ei näe kivut tulevan,
  Eikä vammat vailahuvan.

  Jos yhä kivuilla kosket,
  Tahi vammoilla pakotat,
  Vien sinun Kipumäkehen,
  Kirjavahan k., Vaskisehen
  Kattila on Kivuttarella,
  Pata Väinön tyttärellä,
  Jolla keittävi kipuja
  Keskellä Kipumäkeä,
  Kipuvaaran kukkulalla.
  Kylä on keskellä mäkeä,
  Keto keskellä kyleä,
  Lähe keskellä ketoa,
  Kivi keskellä lähettä,
  Siinä reikeä yheksän,
  Jotk' on väätty vääntiällä,
  Puhkaistu puraisimella.
  Se on reikä koskimäinen,
  Yheksän sylen syvyinen,
  Siihen kivut kiskotahan,
  Tuskat tuimat tungetahan,
  Pahat vammat vallatahan,
  Pakkopäivät painetahan,
  Öin yrittämättömiksi,
  Päivin pääsemättömiksi.

  Kota k., kotoa,
  Laukku keskellä kiveä,
  Jok' v.
  - Tuohon ma kipuja kiskon,
  Tuohon vaivoja vähennän,
  Tuohon tungen tuskapäitä
  Sekä riisun rikkehiä,
  Ihosta alastomasta,
  Vartalosta vaivaisesta.
  vaivat vangitahan,
  paiskatahan,

  Kivutar, kipujen eukko,
  Kantoi torvea tulista
  Keskellä Kipumäkeä,
  Kipuvaaran kukkuralla;
  Kirposi kipuna yksi,
  Putosi tuli punainen,
  Kipuvaaran kukkuralle
  Tuimiksi tulen vihoiksi,
  Kivuiksi inehmisille.
  Kiputyttö, Tuonen neiti,
  Tuo itse kivuissa itki,
  Vaikeroipi vaivoissansa,
  Polvin pyörivi porossa,
  Käsivarsin valkeassa,
  Kipuja keräelevi,
  Käessä kintahat kiviset.
  Keittävi kipuja noita
  Pikkuisella kattilalla,
  Rautaisella riehtilällä,
  Rahin rautaisen nenässä,
  Jott' ei tuskille tulisi,
  Eikä vammoille valuisi.

  Toisio:

  Keitti vuorella kipuja
  Iholle imehno raukan,
  Raavas raukan ruumihille.
  Kivutar, kipujen neito,
  Äkäätär eukko äijä,
  Mikä istuvi mäellä,
  Kipuvuoren kukkulalla,
  Kuka käy mäkeä pitkin
  Heiluvilla helmoillansa,
  Kipukintahat käessä,
  Jalassa kiviset kengät;
  Kipuja kokoelevat,
  Vaivoja vakoelevat,
  Kipuisehen kipposehen,
  Vaivaisehen vakkasehen.
  Saatua kipuja kyllin
  Siellä keittävät kipuja
  Keskellä Kipumäkeä,
  Kipuvuoren kukkulalla,
  Kolmijalka kattilassa,
  Rautaisessa riehtilässä,
  Kolmen sormen mentävässä,
  Peukalon mahuttavassa.

  Heilutellen helmojansa,
  Kipukenkä kainalossa;
  Valkeahan v.
  Pienen

  Yleisiä nuhdesanoja.

  Ku käski pahalle työlle,
  Kenpä kehnolle kehotti,
  Nokkoasi nostamahan,
  Karseasi kääntämähän,
  Tekemähän näitä töitä,
  Töitä kalman katkomahan?
  Käskikö sinun isosi,
  Isosiko vai emosi,
  Vaiko vanhin veljiäsi,
  Vai nuorin sisariasi,
  Vaiko muu sukusi suuri,
  Heimokuntasi heleä,
  Kun sa teit tihua työtä,
  Työtä turhoa tukahit?
  Eipä käskenyt isosi,
  Ei isosi, ei emosi,
  Eikä vanhin veljiäsi,
  Ei nuorin sisariasi,
  Eikä muu sukusi suuri,
  Heimokuntasi heleä,
  Itse teit tihua työtä,
  Katkoit kalman karvallista,
  Laait paljolta pahoa,
  Aivan päästäsi omasta,
  Ylitse tahon Jumalan,
  Päitse auvon autuahan.

  Äijältä tihua työtä,
  Työtä aivan törkeätä,
  aivan

  Haltioihin saattosanoja.

  Luontoani nostattelen,
  Haastattelen haltiata;
  Nouse, luontoni, lovesta,
  Haon alta, haltiani,
  Kiven alta, auttajani,
  Sammalista, saattajani;
  Tule, Kalma kauhistava,
  Tule tuskissa kovissa
  Tuekseni, turvakseni,
  Varakseni, voimakseni,
  Näille töille tehtäville,
  Vammoille vaottaville!

  Syntyni, syvästä maasta,
  Hongan h.
  Arvan lyöjälle avuksi!
  Nouse, luontoni, lujasti,
  Hengen haltia, havaja,
  Kiven alta, kiilusilmä,
  Paaen alta, paikkaposki,
  Luontoni kivenkovainen,
  Karva rauan karkiainen;
  Ukon luonto, eukon luonto,
  Isoni, emoni luonto,
  Luonto valtavanhempani,
  Oman luontoni lisäksi;
  Päälleni palava paita,
  Ja turkki tulipunainen,
  Jotta Hiiet himmeneisi,
  Maan kamalat kaippeneisi,
  Tämän noian noituessa,
  Lappalaisen laatiessa!

  Päälle luontoni omani;
  Siihen luontoni omani;
  Etkö jo, Hiisi, himmastele,
  Maan kamala, kammastele,
  Liikkuos, liha, minussa,
  Halu, miehen hartioissa,
  Nouse, luontoni, lujasti,
  Haltiani, haikerasti,
  Luonani lovehtimahan,
  Kanssani kavehtimahan,
  Vastuksia voittamahan,
  Sotisia sortamahan;
  Nouse pois makoamasta,
  Lehossa lepeämästä!
  Viikon oot jo maassa maannut,
  Kauvan kaihessa sijassa,
  Jott' et kuollutta parempi,
  Kalmalaista kaunihimpi;
  Nouse niinkuin nousit ennen
  Minun nostatellessani!
  Silloin vuoret voina vuoti,
  Kalliot sian lihana,
  Simana salot siniset,
  Oluena umpilammet,
  Alahaiset maat yleni,
  Ylähäiset maat aleni,
  Tullessa Jumalan tunnin,
  Avun Herran auvetessa,
  Tämän lapsen lausiessa,
  Minun nostatellessani.

  Maan alla makoamasta
  Maitona makoamasta

  Leppänä lehehtimästä,
  Haapana havisemasta,
  Lapohina u.
  Jumaloista tunnon tullen,
  Mielen  avun
  miehistä hyvistä,
  Minun liikutellessani,
  Minun järkytellessäni.

  Hätäsanoja.

  Kuinka silloin lauletahan,
  Ja kuten kujerretahan,
  Kun aika tosin tulevi,
  Hätäpäivä päälle saapi?
  Noin silloin sanottanehen,
  Tosin tutkaeltanehen:
  Tulkohon Jumalan tunti,
  Apu Herran auvetkohon,
  Tämän puskun puskiessa,
  Ilkeän alustaessa,
  Hätäisen huutaessa,
  Pakkoisen parkuessa!
  Huuti, huuti, Hiitten hurtta,
  Raukea, Manalan rakki,
  Kannettua kaatamasta,
  Tehtyä teloamasta!
  Ollet Hiisi helvetistä,
  Tai piru Pimentolasta,
  Josko pienin perkeleitä,
  Tai jaloin saatanoita,
  Mene, Hiisi, helvettihin,
  Perkele, Pimentolahan,
  Siellä sua kaivatahan,
  Tuloasi vuotetahan;
  Siellä itkevi isosi,
  Välittävi vanhempasi,
  Verisillä vuotehilla,
  Punaisilla polsterilla.

  Herran tahto tammokohon,
  puskuessa,
  Hiien koira,
  Jaloimpia saatanoita,

  Kerskaussanoja.
  
  Ei minua noiat noiu,
  Eikä laula Lappalainen;
  Itse noiun noitujani,
  Lapehin lapehtiani,
  Katehelta silmän kaivan,
  Noialta nenän nutistan,
  Olkohonpa mies-eläjä,
  Mustapintainen musikka,
  Tahi vaimoinen eläjä,
  Velho ruskeaverinen,
  Valkeanverevä vaimo,
  Veret kaikk' yhen tekevät.
  Kun ma lähen laulamahan,
  Saan itse sanelemahan,
  Laulan halki hartionsa,
  Puhki leukansa puhelen,
  Paian kauluksen kaheksi,
  Rikki rintalastasesta;
  Siit' on laulan lakin päähän,
  Siitä laulan alle lakin
  Vihkon Viipurin matoja,
  Joukon jouhikäärmehiä,
  Joilla syötän syöjiäni,
  Purioitani puretan,
  Syötän konnat koipinensa,
  Sisiliskot siipinensä,
  Käärmehet käpälinensä,
  Maot mustat muojuinensa,
  Parahille tietäjille,
  Noi'ille, kaehtijoille.

  rintansa repäisen;
  karvonensa.
  Ei minua laula Lappi,
  Eikä tunge Turjalainen;
  Itse laulan Lappalaisen,
  Sekä tungen Turjalaisen,
  Salasyöjäni sanelen,
  Vihan suovan sorruttelen,
  Soille karjan käytäville,
  Pahan paikan portahaksi,
  Sorkkihin sotahevosen,
  Kavioihin vainovarsan,
  Suin sytehen, päin savehen,
  Hampahin vesihakohon,
  Kynsin kylmähän kivehen,
  Sormin suohon sammalihin;
  Koprin kuumihin poroihin,
  Kypenihin kyynäsvarsin,
  Sylin paatehen paha'an,
  Sinisen kiven sisähän.
  En mä tänne tullutkana
  Tieottani, taiottani,
  Ilman innotta isäni,
  Varuksitta vanhempani,
  Miesten syöjien sijoille,
  Urosten upottajille.
  Uuhi uunna syötäköhön,
  Rieskana revittäköhön,
  Vaan ei mies minun näköinen,
  Eikä mies pahempikana,
  Uros untelompikana.
  Minua on vyötty miesten vyöllä,
  Pantu miesten palkimella,
  Solmittu uron solilla.
  Jo minua noiat noitui,
  Koki kolme Lappalaista,
  Kolme noitoa kovoa,
  Yheksän yli pahoa,
  Kolmena kesäisnä yönä,
  Yheksänä syksy-yönä,
  Aivan alkosen alasti,
  Rikorihman kiertämättä;
  Senpä hyötyivät minusta,
  Sen verran minusta saivat,
  Min kirves kivestä saapi,
  Napakaira kalliosta,
  Järky jäästä iljanesta,
  Tuoni tyhjästä tuvasta.

  En oo tänne lähtenynnä
  syöjähän kylähän,
  upottajahan.
  Noiat noitui, näit näkiät,
  n., kyyt kiroili

  Yhtenä kesäisnä yönä,
  Kolmasti y., Yheksästi s.
  Iholla alastomalla,
  Alasti vesikivellä,
  Riporihman tehtysättä;
  Ei minuhun piilit pysty,
  Terärauat tee tehoa;
  Ei ne pysty noian nuolet,
  Eikä tietäjän teräkset;
  Terän vennoksi vetäisen,
  Kären käännän käppyrähän;
  Mull' on hiekkainen hipiä,
  Rauankarstainen kamara,
  Runko tehty tervaksista,
  Hongan oksista osattu.
  Jos tahon tasoille panna,
  Miesten verroille veteä,
  Laulan noiat nuolinensa,
  Ampujat asehinensa,
  Velhot veitsirautoinensa,
  Tietäjät teräksinensä,
  Rutjan koskehen kovahan,
  Kinahmehen kauheahan,
  Alle koprun korkeimman,
  Alle pyörtehen pahimman,
  Keskelle kosken kiviä,
  Palavia paateroita,
  Tulena palelemahan,
  Säkehinä säihkymähän.
  Siellä noiat nukkukohot,
  Siellä maatkohot katehet,
  Kunnes heinä kasvanevi,
  Läpi pään, läpi kypärin,
  Läpi noian olkapäien,
  Läpi hartiolihojen,
  Noialta makoavalta,
  Katehelta nukkuvalta.

  hiekasta h.
  karstasta kamento,
  Min' oon t.
  Turjan  Tuonen
  En ma sitten lienekkänä
  Mies mieheksi mainittava,
  Emän tehtoisen tekemä,
  Vaimon varman sonattama,
  Jos ma syyttä syötänehen,
  Rieskana revittanehen.
  Min' oon noian nnorin poika,
  Vanhan arpojan vasikka,
  Kävin ennen seppälässä,
  Kävin ennen, kävin eilen,
  Vieläpä tänäki päänä,
  Teräksiä teettämässä,
  Rautoja rakentamassa.
  Teräksestä kengät teetin,
  Paian vaskesta valatin,
  Jott' ei pysty noian nuolet,
  Noian nuolet, velhon veitset,
  Tietäjän teräs-asehet.
  Minkä noiat noitunevat,
  Kunka nähnevät näkiät,
  Tienkäviät temmannevat,
  Lappalaiset lausunevat,
  Kotihinsa koitukohon,
  Majahansa maatukohon;
  Noitukohot itsiänsä,
  Laulakohot lapsiansa,
  Sukuansa surmatkohot,
  Heimoansa herjatkohot!
  Itse noita noivukohon,
  Tienkäviä kääntyköhön,
  Käsikannus kaatukohon,
  Langetkohon Lappalainen,
  Tekemihinsä terihin,
  Luomihinsa kykkäröihin,
  Noita nuolihin omihin,
  Tietäjä teräksihinsä,
  Velho veitsirautoihinsa,
  Lappalainen lauluihinsa!

  rauasta rakensin,
  Kannuskäsi k.
  Itse noita nuolihinsa,
  Ei minussa miestä liene
  Syvän synnyn tietäjätä,
  Vaan kuitenki kaikitenki
  Vielä nyt iällä tällä,
  Kun saanen sanelemahan,
  Lähtenen puhelemahan,
  Ei minua syyttä syöä,
  Eikä tau'itta tapeta.
  Ken mua kovin kokevi,
  Sen koen minä kovemmin;
  Mie kun miksiki rupean,
  Kummaksi kuvaeleime,
  Nurin nuttuni mutelen,
  Väärin käännän vaatteheni,
  Saan ma tieot tietäjiltä,
  Otan mahin mahtajilta,
  Laulan noiat nuolinensa
  Min mikäli, kun kukali,
  Sorkin suohon sortuvaksi,
  Kankahalle kaatuvaksi,
  Niittyhyn nivuslihoista,
  Kankahasen kainaloista;
  Laulan leuvan liettehesen,
  Parran paikkahan paha'an;
  Tulen tungen noian suuhun,
  Tervan tietäjän kitahan,
  Jokohan kuivi noian kulkku,
  Lakahtui Lapilta kieli,
  Syöä Tuonen toukkasien,
  Maistella Manan matosten.
  Minä mies Jumalan luoma,
  Tekemä hyvän tekiän,
  Kahen kantama kapehen,
  Luoma kolmen Luonnottaren,
  Noiun noiat, näen näkiät,
  Laulan kaikki Lappalaiset,
  Laulan Hiiet hiihtämähän,
  Saan pahat pakenemahan,
  Maille kuulumattomille,
  Nimen tietämättömille;
  Panen surman suitset suuhun,
  Kalman kahlehet olalle,
  Kivikontin selkähänsä,
  Rautaharkon hartioille,
  Tungen suohon soiluvihin,
  Umpilampihin upotan.

  Paikoille papittomille;
  suitsiloihin,
  rautakahlehisin,
  Soihin sammalettomihin,
  Ei minua noiat noiu,
  Eikä temmo tietomiehet,
  Tällä tiellä kuolevaksi,
  Matkalla masenevaksi,
  Nuorena nukahtavaksi,
  Verevänä viereväksi;
  Pesip' on emo minua,
  Alasti alakivellä,
  Kolmitse kesäisnä yönä
  Joka tiellä tietäjäksi,
  Joka maalla malttajaksi,
  Kotonani laulajaksi,
  Ulkona osoajaksi.
  Jopa ennen aikoinansa,
  Jo minua noiat noitui,
  Noiat noitui, kyyt kiroili,
  Mielivät minua panna,
  Uhkasivat uuvutella,
  Soille sotkuportahiksi,
  Silloiksi likasijoille,
  Vaan minäpä mies mokoma
  En tuossa kovin hätäillyt:
  Itse loime loitsijaksi,
  Sain itse saneliaksi,
  Lauloin laulajat parahat
  Pahimmiksi laulajoiksi,
  Sian nahkan silmillensä,
  Koiran nahkan korvillensa,
  Jalkahan kiviset kengät,
  Kivikintahat kätehen,
  Kiviharkon hartioille,
  Päähän paasisen kypärin.

  Tievesillä tietäjäksi,
  Maavesillä mahtajaksi,
  Suovesillä soittajaksi,
  Tinariipan rinnoillensa,
  Kivilakin päälaelle.
  Noin ne miehet miettinevät,
  Akat kanssa arvelevat:
  Ei minussa miestä liene,
  Lapin virren laulajata,
  Vaan kuitenki, kaikitenki
  Annas katsoa, kokea,
  Kumman kynnet kilpistyvi,
  Kumman jätkyvi jäsenet,
  Noustessa nokimäkeä,
  Kipuvuorta kiivetessä.
  Enkä viitsi viisastella,
  Panen tarkkoja tosia:
  Jos on teillä tietäjiä,
  Tahi mailla mahtajia,
  Tahi noitia noroilla,
  Kateita kaikin paikoin,
  Kivet suuhun syrjin syöstän,
  Paaet lappehin lapelen,
  Noi'ille noroperillä,
  Katehille kaikin paikoin.
  Kuullen noian noituvaksi,
  Katehen karehtivaksi,
  Tulpan tungen kulkkuhunsa,
  Huulet survon huhmaressa,
  Kielen pieksän petkelellä,
  Hampahat kivellä jauhan,
  Mielen malttamattomaksi,
  Korvat kuulemattomaksi.

  varpahat vajovat,
  tiellä maalla mahtajia,
  Paaen painan noian suuhun,
  Kiven tietäjän kitahan,
  latelen,
  Nuolen noian sieramihin,
  Min' oon poika Pohjolaisen,
  Turjalaisen tuuvittama,
  Lappalaisen liekuttama
  Rautaisessa kätkyessä;
  Ukko räyski taivahalla,
  Ukko räyski, maa järisi,
  Vennä vettyi Luojan pilvet,
  Tulla taivonen särähyi,
  Tätä lasta luotaessa,
  Ilmoille suettaessa.
  Sen nyt mieheksi sanoisin,
  Urohoksi arveleisin,
  Joka jouseni vetäisi,
  Kiveräni kiinnittäisi;
  Äsken päänä eilisenä
  Sylen syöksin keihäsvartta
  Peltohon saviperähän,
  Maahan aukerettomahan,
  Kynsin lypsin kyyt vihaiset,
  Käsin käärmehet pitelin,
  Tuhat miestä miekottelin
  Yhtenä kesäisnä yönä;
  Kävin kontion kotona,
  Kirjokarhun kartanolla,
  Panin suet suitsiloihin,
  Karhut rautakahlehisin,
  Emälemmon liekapuuhun,
  Hiien hirtehen ripustin.

  Tyrjälaisen
  Eipä Hiitto tiennytkänä,
  Mi hippo minusta syntyi,
  Mi kapo minusta kasvoi;
  Jos minun tuho tulevi,
  Jo silloin tuho tulevi,
  Jo tuho tuhannen miehen,
  Sa'an miehen miekallisen.
  Hiis' on hirveä metsässä,
  Minä Hiittä hirveämpi,
  Karkea emäkekarhu,
  Minä kahta karkeampi.
  Ei mua liioin linnat estä,
  Aiat rautaiset aseta,
  Kiskon mie kiviset linnat,
  Portit auki pongahutan,
  Ratkon aiat rautaisetki,
  Teräksiset tieltä temmon;
  Panen noiat nukkumahan,
  Katehet makoamahan,
  Etiseltä ilmaltani,
  Takaiselta puoleltani,
  Kupehelta kummaltaki.
  Jos noiat kohotteleikse,
  Katehet kavahteleikse,
  Tuotan mie kokon tulisen,
  Vaakalinnun valkeaisen,
  Nuot on noiat noppamahan,
  Katehet kaottamahan.

  Karhu karkea metsissä,
  Syömähän kylän kiroja,
  Kylän noiat nokkimahan.
  Oli ennen aikoinansa,
  Oli mulla musta koira,
  Rakki rauan karvallinen,
  Aina portilla asuva,
  Veräjillä viereksivä,
  Rautaisissa kahlehissa;
  Se oli linnoilla lihonnut,
  Kaupungissa kasvateltu,
  Viisikymmentä keseä,
  Saman verran talviaki,
  Katehen koan etehen,
  Vastuksien vainioille,
  Kateita kaatamahan,
  Vastuksia voittamahan.

  uksilla a.
  Yheksän yrön ikeä,
  Kolm' on koiroa minulla,
  Jotka linnassa lihotin,
  Kaupungissa kasvattelin,
  Ajat kaiket kahlehissa;
  Yks' on irvi, toinen ärvi,
  Kolmas on puritsa koira;
  Niillä syötän syöttäjäni,
  Puretan purettajani,
  Lihan syötän, luun puretan,
  Veren hangelle hajotan.

  Lihotettu linnan päällä,
  Kahlehissa kasvatettu
  rikki, t rakki,
  liukki, t laokki,
  haukku, t raukku,
  vippo, t vappo,
  verinen k.
  Joilla syöttäjiä  syött&jäiset

  purettajia  purettajaiset

  Ei minusta miehen toisen
  Kenkiminen kenkihinsä,
  Paneminen pauloihinsa,
  Kengin kenkäni lujaksi,
  Panen paulat kiinteäksi,
  Pistän piilin permantohon,
  Varatammen tanterehen,
  Ett' ei noita kyllin söisi,
  Velhot viljalta vitoisi.
  Kun ei siitä kyllin liene,
  On mulla ori punainen,
  Hevonen hyvännäköinen,
  Joll' on lampi lautasilla,
  Vesi selvä selkäluilla,
  Lähe länkien sijalla,
  Josta velhot vettä juovat,
  Lappavat kylän katehet,
  Tulikulkut kuihuavat.
  Vaan eipä noita tiennytkänä,
  Jopa join minäki siitä
  Ennen noian nousematta,
  Katehen havahtamatta,
  Tein kintahat kivestä,
  Someresta sormikkahat,
  Joilla kyyt käsin pitelin,
  Koprin käärmehet kokaisin;
  Otin kyitä kymmenkunnan,
  Satakunnan käärmehiä,
  Kerallani kulkemahan,
  Kanssani samoamahan,
  Edelläni juoksemahan,
  Vieressä vaeltamahan,
  Syömähän kylän kiroja,
  Lausehia lappamahan.

  Lappalaiset laikkoavat,
  kiukuttavat  kuikkaisevat
  Kytkin k.
  Pion täyen käärmehiä,
  Jopa ennen aikoinansa
  Tuli kolme kohtausta
  Mun poloisen pään varalle,
  Yksi tuli suota myöten,
  Toinen muuta maata myöten,
  Kolmas tuli vettä myöten.
  Mikä tuli suota myöten,
  Se ompi korentokulkku;
  Mikä tuli maata myöten,
  Se on väärä vemmelkulkku;
  Joka tuli vettä myöten,
  Se oli kovin kohtauksista.
  Vaan minäpä mies mokoma
  En tuossa kovin hätäillyt:
  Otinpa kokolta koprat,
  Havukalta haarottimet,
  Toiset koprat kontiolta,
  Karhulta käet kämeät,
  Joilla konnan kopristelin,
  Ilkeän iki asetin.
  Niillä mä pusersin puskut,
  Niillä taitoin tau'in nuolet.

  juonet.
  Ei urosta syyttä syöä,
  Miestä tauitta tapeta,
  Ei luvatta suuren Luojan,
  Ilman surmatta Jumalan.
  Kun ei lie minussa miestä,
  Tämän tuskan tuntiata,
  Kykkärän kehittäjätä,
  Onhan tuossa veikossani,
  Joka Hiisissä asuvi,
  Vuorissa vaeltelevi.
  Sen kun ottanen avuksi,
  Väekseni, voimakseni,
  Sitten ei tamminen kurikka
  Luuta polvesta porota,
  Eikä vaskinen vekara
  Veä verta hartioista,
  Tuulen puuska tuiminkana
  Hiusta korvilta kohota.

  Eihän meitä s., Eikä t.
  Surmatta jalon J.
  Ei pohjainen pahinkana
  Ei ennen minun isoni,
  Eikä valtavanhempani,
  Eikä muu sukuni suuri,
  Heimokuntani heleä,
  Nouatellut noian mieltä,
  Lahjotellut Lappalaista,
  Kateita kaataessa,
  Vastuksia voittaessa.
  Ei silloin sinä ikänä,
  Elinaikana isäni,
  Liian voimat liitellytse,
  Pahan tau'it tartellutse;
  Läksi liiat liikkumahan,
  Ouot kummat kulkemahan,
  Jos oli syämen syöjä,
  Tahi keuhkon kierteliä,
  Tahi maksojen maruja,
  Pernojen pemisteliä,
  Jos sivujen siirteliä
  Kulmien kolottelia,
  Hammasten hajottelia,
  Leukojen levitteliä.
  Kun lauloi minun isoni,
  Hikeytyi nivuksen latvat,
  Pellot liikkui pientarista,
  Jäsenistä maa järisi,
  Vuoret vaskiset vapisi,
  Hopeaiset horjahteli.

  Nivelistä linnat liikkui,

  Asetussanoja.
  
  Himmene jo, Hiien hurtta,
  Raukea, Manalan rakki,
  Huikea, häpeämätön,
  Ristimätön, kastamaton,
  Ristittyä rääsimästä,
  Hengellistä hieromasta,
  Syömästä syänkäpyä,
  Keuhkoloita kiertämästä,
  Vatsoa vanuttamasta,
  Vatsavuolta vuolemasta,
  Napoa nävertämästä,
  Ohimoita ottamasta,
  Sivuja sivertämästä,
  Selkäluita luistamasta,
  Jäseniä järsimästä,
  Luhtomasta luunneniä,
  Repimästä reisiluita,
  Sääriluita särkemästä,
  Käsivartta vääntämästä,
  Rintoa ritistämästä,
  Kalloa kaluamasta,
  Pääkamua karhimasta!
  Jos ei minussa miestä liene,
  Vankamoisessa varoa,
  Niin panen parempiani
  Tämän pulman purkajaksi,
  Tämän jakson jaksajaksi,
  Kauhean kaottajaksi:
  Mies merestä näytteleikse,
  Turkkiahan tupsuttavi,
  Nahkojahan napsuttavi,
  Syltä housut polven päästä,
  Kaks' on syltä polven alta;
  Se nyt tänne täytynevi
  Tämän pulman purkajaksi,
  Tämän päästön päästäjäksi.
  Vaan kun ei totelle tuosta,
  Eikä vaajanne välehen,
  Omp' on Syöjätär meressä,
  Joll' on suu keskellä päätä,
  Kieli keskellä kitoa,
  Syönyt on sataki miestä,
  Tuhonnut tuhat urosta;
  Se nyt syököhön sinunki
  Leivän syötäväyestä,
  Pion piettäväyestä!
  Jos siitä vähä tulisi,
  Viel' ei tuostana totelle,
  Nostan maasta mannun eukot,
  Pellosta peri-isännät,
  Kaikki maasta miekkamiehet,
  Hiekasta hevos-urohot;
  Nostan metsät miehinensä,
  Katajikot kansoinensa,
  Petäiköt perehinensä,
  Umpilammit lapsinensa,
  Sata miestä miekallista,
  Tuhat rauaista urosta,
  Väekseni, voimakseni,
  Tuekseni, turvakseni,
  Tässä tuskassa kovassa,
  Työssä varsin työlähässä.
  Itse ilmoinen Jumala,
  Itse vanha Väinämöinen,
  Itse seppo Ilmarinen,
  Neki tänne täytynevi
  Nämät tuskat tuntemahan,
  Kykkärät kerittämähän,
  Tätä Hiittä hieromahan,
  Juutasta rutistamahan.

  herjomasta,
  keittämästä,
  nävertämästä,
  jäystämästä,
  Luumuruja murtamasta,
  Rintoja kivistämästä,
  Pääkalua koskemasta,
  Neitsy Maaria emonen,
  Tässä myöskin tarvitahan
  Millä nyt puskuja puserran,
  Amputautia asetan,
  Millä nouan noian nuolet,
  Veän pois veriset neulat,
  Ihosta imento raukan,
  Emon tuoman ruumihista?
  Äsken päänä eillisenä
  Olin seppojen seassa,
  Takojien tanterella,
  Teetin pihet pikkuruiset,
  Atulat ani vähäiset,
  Ottorauat oivalliset,
  Joilla nouan noian nuolet,
  Keion keihä'ät ylennän;
  Kovat on koprat kontiolla,
  Mull' on kolmea kovemmat,
  Viittä, kuutta vinkeämmät,
  Millä koprin kohtausta.
  Vaan jos ei totelle tuosta,
  Otan koprat kuollehelta,
  Kahmalot kaonnehelta,
  Viikon maassa maannehelta,
  Kourat on kuollehen kovemmat,
  Kalmalaisen kauheammat.
  Niillä puskuja puserran,
  Amputautia ahistan,
  Vetäisen veriset äimät,
  Äkä'iset pois ajelen,
  Sian harjakset sivallan,
  Ihosta alastomasta,
  Varsin vaattehettomasta,
  Panen niillä painajaisen
  Ala maan, ala manuen,
  Ala aatran mustan mullan,
  Ala viien viilinveitsen,
  Ala vuoren vaskireunan.

  alennan, vältän n.
  alinomaiset,
  - Kovat on minulla kourat,
  Kauheat on kahmaloni,
  Saanma k.
  Sivallan sikansa harjat,

  Uhkasanoja.
  
  Kun et vääjänne välehen,
  Eronne, emoton rakki,
  Etsittelen eukkoasi,
  Muistuttelen muoriasi;
  Emo ensin lypsetähän,
  Siitä poika juotetahan
  Maiolla oman emonsa,
  Valkoisella vanhempansa.
  Josp' on et totelle tuosta,
  Mie sun painelen pajuilla,
  Pieksän pihlajan vesoilla,
  Hautelen havun nenillä.
  Jos ei siitä kyllin liene,
  Etkä vääjeä välehen,
  Nostan oinon kierosarven,
  Härän hankin haatosarven,
  Panen puskut puskemahan,
  Saan sarvet satuttamahan.
  Jos siitä vähän tulisi,
  Otan koprat kuollehelta,
  Maan alta manalan koprat,
  Käet kuokon kalmistosta,
  Joilla konnat kopristelen,
  Joilla saatanat satutan.
  Kun ei tuosta kyllin liene,
  Otan ma kokolta koprat,
  Havukalta haarottimet:
  Onpa kokko, maini kokko,
  Vellova meren vesillä,
  Meren aalloilla asuva,
  Yksi siipi vettä viilsi,
  Toinen taivasta tavotti.
  Senpä koprilla kovilla
  Kohtaukset karkottelen,
  Mutristelen murhamiehet,
  Painelen pahantekiät.
  Kun ei tuostana totelle,
  Ei erota aiokkana,
  Otan koprat kontiolta,
  Veren juojalta vekarat;
  Kovat on kokolla koprat,
  Havulinnulla haravat,
  Koprat on kontion kovemmat,
  Kynnet karhun kauheammat,
  Niillä konnan kopristelen,
  Ilkeän iki asetan.
  Jos ei jo totelle tuosta,
  Vielä muistan muunki keinon,
  Löyän muita luottehia,
  Vahvempia vastuksia:
  Ompa mulla musta koira,
  Karvaturpa karsinassa,
  Entinen isoni koira,
  Varsin haukku vanhempani.
  Suu sen on tulen palava,
  Kita kiiran lämpiävä,
  Hampahat kuin hiilihangot,
  Kieli keskelle sysätty,
  Syän rauasta rakettu,
  Suolet vaskesta vatsassa.
  Söi se jo sataki miestä,
  Tuhosi tuhat urosta;
  Sillä mie sinunki syötän,
  Syötän isosi, emosi,
  Syötän valtavanhempasi,
  Sekä muun sukusi suuren;
  Se sun luinehen purevi,
  Ruotinehen rouhaisevi,
  Pään pärisemättömäksi,
  Hengen huokumattomaksi.

  Painelen vesipajuilla,
  konnan k., saatanan s.
  Joka vellovi vesissä,
  Aallon selässä asuvi,
  tapasi.
  Saan minä kokolta kuokat,
  Havulinnulta haravat,
  Linnulta lihan pitimet

  Joilla konnat kollahutan,
  kummin lämpiävä,
  Kuparist' on kulkkutorvi,
  On syönyt Turmellut t.
  Joko mun katsoit kuolleheksi.
  Kaipasit kaonneheksi?
  En mä kuollut kuitenkana,
  Enkä kaiketi kaonnut,
  Äsken päänä eillisenä
  Olin kontion kotona,
  Rautakarhun kartanolla,
  Suen lauloin suitsi suuhun,
  Karhun rautoihin rakensin;
  Kävin kyisen pellon päälle,
  Kynnin maata kyynalaista,
  Käänsin maata käärmehistä,
  Auralla tuliterällä,
  Vaarnahilla vaskisilla,
  Kyyt pitelin kynsissäni,
  Käsissäni käärmehyiset,
  Tapoin kyitä kymmenkunnan,
  Sa'an mustia matoja;
  Viel' on kynnet kyyn veressä,
  Käet käärmehen talissa.
  Otan kyiset kintahani,
  Maanmatoiset vanttuhuni,
  Joilla outoa otelen,
  Mututtelen murhamiestä,
  Lihan syöjän liikahutan,
  Luikahutan luun purian,
  Syömästä tulisen koiran,
  Pahan rakin raastamasta,
  Ristittyä rikkomasta,
  Kastettua kaatamasta.
  Jospa rikot ristittyä,
  Tahi kaa'at kastettua,
  Risti sinun rikkonevi,
  Kaste sinun kaatanevi.

  Siellä kynsin kyyt pitelin,
  Käsin käärmehet tavotin,
  Aivan paljahin kätösin;
  Puristelen pulmallisen,
  Hiien r.
  Oi sinä, paha pakana,
  Hiien herja hirtettävä,
  Pahan hengen paistettava,
  Ellös tänne täyvykkänä!
  Täällä luuta leikatahan,
  Jäsentä järitetähän,
  Tuli aita vierahalta,
  Saavalta käkeävältä;
  Täällä paitasi palavi,
  Hamehesi lämpiävi,
  Minun suin puheltuani,
  Hengin huokueltuani.
  Minkä sie sanan sanonet,
  Kunka loitset toista vasten,
  Itsehesi istukohon,
  Suuhusi omat sanasi,
  Päähäsi pahat panosi,
  Ajatukset aivohosi,
  Syämehesi siutukohon,
  Keuhkoihisi koitukohon,
  Maksoihisi maatukohon,
  Pernoihisi peittyköhön!
  Kun sa et totelle tuosta,
  Vaan yhä yritteleihet,
  On mulla tulinen miekka,
  Sauvani sarajahalla;
  Otan miekkani omani,
  Sauvani sarajahalta,
  Jolla pieksän perkeleitä,
  Jolla painelen pahoja,
  Himmennytän Hiien voiman,
  Vaivutan pakanan vallan,
  Päivin pääsemättömäksi,
  Öin yrittämättömäksi.

  Täällä Hiiet hirtetähän,
  Pahat henget paistetahan,
  Sisälläsi siirtyköhön,
  Sapeli s.
  Terärauta tenhollinen,
  Entinen isoni miekka,
  Varustama vanhempani;
  Sen mä seinältä sivallan
  Käteheni oikeahan,
  Sillä p.
  Painelen väen pakanan,

  Manauksia.

  Eri paikkoihin.
  Kun ollet kotoinen koira,
  Laki lientä lattialta,
  Pure luuta pöyän alta;
  Kuu ollet kyläinen koira,
  Saapunut kylän kiroista,
  Salanaarojen sanoista,
  Kyllä sun kyyitän kylähän,
  Sukuhusi, syntyhysi.
  Käsin tästä käsketähän,
  Nenin tästä neuvotahan,
  Lykitähän, lysmitähän,
  Syyitähän, syrvitähän,
  Mieron miehiin hyvihin,
  Kyläkunnan kuulusihin,
  Lukiasi luien päälle,
  Paniasi parmahille.
  Kun sa lienet mainen Hiisi,
  Mene maahan, mainen Hiisi,
  Maahan manteren sisähän,
  Yheksän sylen syvähän,
  Kuhun ei konsa päivä paista,
  Päivä paista, kuu kumota;
  Kun lienet vesinen Hiisi,
  Vetehen, vesinen Hiisi,
  Noille velhojen vesille,
  Ve'en vankan vääntehille!

  penkin  pankon
  Mennös kyyillä k.
  Kirkkokunnan kuuluvihin,
  viertehesen.
  Tuonne ma panen pahoja,
  Tuonne kehnoja kehotan,
  Tuonne tungen turmioita,
  Tuonne riettoja repäisen,
  Ahoille vesattomille,
  Maille kyntämättömille,
  Notkoille noroperille,
  Soille soikerrettomille,
  Kussa sammakot kutevat,
  Likamaot liuhuttavat;
  Niittyhyn nimettömähän,
  Nimen tietämättömähän,
  Jost' ei ruoho maasta nouse,
  Heinä nurmesta ylene.
  Et siellä sijoa saane,
  Niin tuonne sinun manoan
  Sumuksen vesien päälle,
  Summahan Sariolahan,
  Usmihin merellisihin,
  Ala-ilman auterehen,
  Kynän joutsenen nenähän,
  Aina allin kielen alle.
  Jos ei siitä kyllin liene,
  Tuonne ma sinun manoan
  Suuhun Antero Vipusen,
  Vatsahan vara-väkevän,
  Jok' on viikon maassa maannut,
  Kauvan liekona levännyt.
  Mene vielä, kunne käsken,
  Kissan kirjavan rekehen,
  Kukon mustan kannuksille,
  Kissan kirjavan veteä,
  Kukon mustan kiiätellä,
  Linnan luukuille lujille,
  Portille poriseville!
  Kun ei siitä kyllin liene,
  Tuonne ma sinun manoan
  Revon kirppukiieksehen;
  Mene sie revon rekehen,
  Jalaksille juokseville!
  Revoll' on reki matala,
  Hyvin juoksevat jalakset,
  Repo rannalle vetävi,
  Vetehen sun vierittävi.
  Mene vielä, kunne käsken,
  Kunne käsken ja kehotan,
  Pölkyn pyörivän nenähän,
  Katajaisen kannon päähän,
  Suuhun vankuvan variksen,
  Korpin kiljuvan kitahan,
  Portimon kiven kolohon,
  Kesäkärpän kämmenpäille,
  Päähän pässin rautasarven,
  Suuhun rautaisen orihin,
  Hirven harvoihin lihoihin,
  Lapaluihin Hiitten hirven,
  Kesäpetran kielen alle,
  Poropetran palleahan,
  Suuhun juoksevan sutosen,
  Mustan koiran hännän alle,
  Kontion kovihin luihin,
  Mustan karhun kaatioihin,
  Rautaisehen puolikkohon,
  Vaskivannetten sisähän!

  keitoja k.
  alastomille,
  Vesan versomattomille,
  räykymättömille,
  ruohot n., Heinät y.
  Meri-allin a.
  rattahille,
  kannattoa,
  sun reessähän v.
  Etemmä ehättelevi,
  Hiekoille heliseville,
  Somerille viereville.
  Poropeurojen povehen,
  Suen suuhun, hamaran päähän,
  Karhun kielen kantimehen,
  Tervapäähän tynnörihin,
  Rautaisen munan sisähän.

  Helvettiin.

  Lähe, Lempo, lentämähän,
  Sinisiipi, siitämähän,
  Jouhihäntä, juoksemahan,
  Saatana, samoamahan,
  Verisillä kynsilläsi,
  Rautaisilla hampahilla!
  Kotihisi, konna, riennä,
  Paha, maahasi pakene,
  Alle manteren yheksän,
  Manner puolen kymmenettä,
  Ikuisehen helvettihin,
  Paksuhun pimentolahan,
  Kuss' ei kuuta, aurinkoa,
  Ilmoa ihoavata,
  Joss' on muutki murhamiehet,
  Polvuiset pahantekiät;
  Sielt' et kuulu kuuna päänä,
  Ilman sinä ikänä,
  Vaikk' ois päivyt päästämäsä,
  Tahi kuu kumartamassa,
  Otavainen ottamassa,
  Tähet taivon tahtomassa.

  Mene Hiisi h., Perkele p.
  Tuonne helvetin tulehen,
  Pahan vallan valkeahan,

  Hiiteen.

  Kun liet, tuhma, tuolta tullut
  Metsän Hiien hinkalosta,
  Paholaisen pankon päästä,
  Huonehesta honkaisesta,
  Petäjäisestä pesästä,
  Niin sä juokse, jouhiturpa,
  Kiiätä, kiveräkopra,
  Villahäntä, viilettele,
  Hiien hiilien sekahan,
  Pahan vallan valkeahan,
  Siellä partasi palavi,
  Hipiäsi hiiltynevi!

  Pahan kansan karsinasta,
  paitasi

  Kalmistoon.
  Lienet kalman kammioista,
  Manalaisien majoilta,
  Noilta vatturannioilta,
  Pyhän pellon penkereltä,
  Toki koitellos kotia,
  Noille kalman kankahille,
  Multihin muhajavihin,
  Maihin liikuteltavihin,
  Johon on kansa kaatununna,
  Väki vahva vaipununna,
  Sukukunnat suupununna,
  Perikunnat peittynynnä!
  Hyvä siell' on ollaksesi
  Armas aikaellaksesi,
  Huonehessa honkaisessa,
  Petäjäisessä pesässä:
  Kukut kullaisna käkenä,
  Hopeaisna kyyhkyläisnä,
  Ko'issasi korkeassa,
  Kaunihissa kartanossa.

  kartanosta,
  suuri vääntynynnä,
  Sukukunta s., Perikunta
  Jos oot kalmasta karannut,
  Niin sä kalmahan katoa,
  Mene, kalma, kalmistohon,
  Pyhän pellon penkerehen,
  Miehen kuollehen kotihin,
  Kaonnehen kartanohon,
  Uupunehen uutimehen,
  Vaipunehen vaipan alle!
  Kaunis siell' on ollaksesi,
  Ihana eleäksesi:
  Siell' on sulla lestyt leivät,
  Vatiherkut valmistetut,
  Siell' on kyllin kyynäspäätä,
  Paljo paksua lihoa,
  Syöä miehen nälkähisen,
  Haukata haluavaisen;
  Ei kuollut kovin valita,
  Ei itke ijäti mennyt,
  Jos sa hilpaiset himossa,
  Halussasi haukkaelet.

  kasunna,
  Perkele, pyhään maahan,
  kammiohon  kankahasen

  vaattehille  vuotehelle!
  Tuonne ma sinun manoan
  Kirkkopellon penkerehen,
  Peltohon mätäperähän,
  Maahan mättähättömähän;
  Kaa'an kalman kellarihin,
  Alle kylmän kynnyshirren,
  Ikimennehen majahan,
  Kalmalaisen kartanohon,
  Joss' on vanhat tau'in tahnat,
  Surman istuimet ikuiset.
  Siell' on luuta luskottua,
  Pääramua raskuttua,
  Toista tuoahan lisäksi,
  Uutta aina annetahan,
  Syöä ilman säästämättä,
  Haukkia iartamatta.
  Siellä syö, paha pakana,
  Nävertele nälkähinen,
  Tuota luutonta lihoa,
  Paaskotonta palleata!

  kauhean kamanan,
  iho'on  iholle

  Katonehen kainalohon  kantapäihin

  luutunutta,
  Pääkamua kaatunutta,
  Mene tuonne, kunne käsken,
  Kunne käsken ja kehotan:
  Mene myrkänä manalle,
  Tavoin toisin tuonelahan,
  Noille Tuonelan tuville,
  Manalan iki majoille,
  Kuun kumottamattomille,
  Päivän paistamattomille!
  Siell' on korkea kotisi,
  Ylen kaunis kartanosi,
  Siellä vannoa väkeä,
  Ijän kaiken istunutta,
  Siellä nuorta, kesk'ikäistä,
  Sekä miestä että naista.
  Siell' on luuta luskoasi,
  Pääkalua kaivoasi,
  Sortunutta sormiluuta,
  Kyynäspäätä kyttynyttä,
  Painunutta polviluuta,
  Säärivartta vaipunutta,
  Nurmehen nukahtanutta,
  Alle pellon peittynyttä.

  mykränä  ?

  Miestä mennyttä manalle,
  louhen purra,
  Näpistellä nälkähisen,
  kyttynäistä,
  Sortunutta säärivartta,

  Kirkonmäille.

  Jos sa lienet tuolta tullut
  Kirkon kirjatun tyköä,
  Satalauan lappeasta,
  Tuhatmalkaisen malosta,
  Viien virren vieremiltä,
  Kuuen kellon kuuluvilta,
  Niin tuonne sinun manoan
  Kirkon kirjatun tyköhön,
  Satalauan lappeahan,
  Tuhatmalkaisen malohon,
  Jossa kuuluvat kuparit,
  Vasken äänet vankahuvat,
  Tervaharjan hartioilta,
  Tuhatlauan tutkamesta.
  Papit siellä pauhoavat,
  Messumiehet mellehtivät,
  Teinipojat teutoavat,
  Lukkarit lujittelevat,
  Papit kaikki paitapäällä,
  Miehet messuvaattehissa.

  sivulta  sivusta

  Tervaporstuan povesta,
  Portin maalatun povesta,

  kuulusalta,
  Kirjakirkon kynnyksehen,
  Miehet messua pitävät,
  Ratikaulat raivoavat,

  Koskiin.

  Tuonne ma kipuja käsken,
  Tuonne vaivoja vajotan,
  Korvalle tulisen kosken,
  Pyhän virran pyörtänälle,
  Joka puut tyvin vetävi,
  Hongat latvoin langettavi,
  Kukin kaatavi kanervat,
  Viepi heinät helpehine.
  Koskess' on tulinen luoto,
  Luo'ossa tulinen härkä,
  Jonka suu tulen palavi,
  Kita kiiran lämpiävi;
  Se kivut manalle viepi,
  Saapi tuskat tuonelahan,
  Jost' ei pääse polvenahan,
  Noueta sinä ikänä.

  vajutan,
  Kosken kuuman kuohuvaisen,
  Ei nouta  Peritä

  Mene tuonne, kunne käsken,
  Iharihin ilkeähän,
  Kalarihin karkeahan,
  Rutjan koskehen kovahan,
  Ryöppähän rohisevahan,
  Koskehen kohisevahan,
  Veen vankan vääntimehen,
  Palavahan pyörtehesen,
  Johon puut päin putovat,
  Tammet latvoin lankeavat,
  Tyvin syösten suuret hongat,
  Latvoin lakkapäät petäjät,
  Koivun kannot katkeavat,
  Hajoavat haavan juuret,
  Tyvin heinät tyrskähtävät,
  Kukin kaatuvat kanervat!

  Ilarihin  Inarihin

  Turjan  Tyrjän
  koskehen kovahan,
  väljän vääntehesen,
  Hongat l.
  Liinat latvoin lankeavat!
  Tuonne ma sinun manoan,
  Ryönäkosken partahasen,
  Vierehen vihaisen virran,
  Kosken kuohutun kovahan,
  Johon puut päin putosi,
  Kuuset latvoin lankieli,
  Perin vierivät petäjät
  Sekä hongat horjahteli,
  Heinät helpehin menivät,
  Kanervat kukin katosi.
  Kivi on keskellä jokea,
  Laukku keskellä kiveä,
  Rautavanne ympärillä,
  Siinä on sija sinulle,
  Jost' et pääse päivinäsi,
  Selviä sinä ikänä.

  Meren Rutjan partahalle,
  Äärettömän äprähälle,
  Virran korvahan vihaisen,
  kuohuihin kovihin,
  Ve'en vankan vaaluille,
  Mene tuonne, kunne käsken,
  Virtoihin vipajavihin,
  Koskihin kohajavihin,
  Uimahan tuliset kosket,
  Vastavirrat vatvomahan,
  Ve'et selvät seipomahan;
  Ui siellä, paha pakana,
  Kosken kuohuja kovia,
  Ve'et ahtahat asuen,
  Ve'et väljät väännätellen!
  Et siellä sijoa saane,
  Niin tuonne sinun manoan
  Tuonen mustahan jokehen,
  Manalan ikipurohon,
  Sini siellä ollaksesi,
  Kunnes kuuta, aurinkoa,
  Ilmoilla imehisiä,
  Asujia alla taivon.

  asuile, väännättele!
  Mene tuonne, kunne käsken,
  Keskelle tulisen kosken,
  Vuoksen koskehen kovahan,
  Imatrahan ilkeähän

  Kahen kallion lomahan,
  Kinahmehen kauheahan,
  Jost' et pääse päivinäsi,
  Selviä sinä ikänä,
  Ilman Luojan päästämättä,
  Kaikkivallan katsomatta!
  Jospa tuolta päätä nostat,
  Tahi kuonoa kohotat,
  Ukko pääsi särkenevi
  Neuloilla teräsnenillä,
  Äimillä äkähisillä,
  Rakehilla rautaisilla.

  Tikuilla t., Ä. ä'äsperillä.

  Kotihinsa.
  Siirrä jo sijasi, konna,
  Muuta, murha, kartanosi,
  Lähe, kumma, kulkemahan,
  Maan paha, pakenemahan;
  Mene sinne, jost' oot tullut,
  Emmäs saatella ehätä,
  Ole tuulta tuuheampi,
  Koski vettä viekkahampi!
  Ei täällä sinun sijoa,
  Muunne muuttaos majasi,
  Kun lienet isännällinen,
  Isäntäsi istumille,
  Kun lienet emännällinen,
  Emäntäsi astumille,
  Veljesi veräjän suulle,
  Sisaresi sillan päähän,
  Ennen päivän päättymistä,
  Auringon alenemista!
  Sitte sinne saatuasi,
  Kotihisi tultuasi,
  Tekiäsi tienohille,
  Laittajasi laitumille,
  Laai tunnus tultuasi,
  Salamerkki saatuasi,
  Jyskä kuin ukon jyrynen,
  Välkä kuin tulen välähys;
  Potkaise pihalta portti,
  Lennä kukkona kujalle,
  Kanan lasna kartanolle,
  Rinnoin rikkatunkiolle;
  Tapa tamma tanhuasta,
  Sorra soimelta hevonen,
  Navetasta sarvinauta;
  Sarvet sontahan sovita,
  Laske häntä lattialle,
  Sääret pitkin permantoa,
  Kynnet kylvä kynnykselle,
  Karvat seinille karista!
  Jos siitä vähän tulisi,
  Laske lauta ikkunasta,
  Siitä siirräite sisähän,
  Lennä tupruna tupahan,
  Ota kiinni kinterestä,
  Takimmaisista jaloista,
  Kai'immista kantapäistä,
  Isännät perisopesta,
  Emännät ovisopesta,
  Isännältä niskat taita,
  Väännä päätä väärällehen,
  Silmät kierohon sivalla,
  Emännältä pää murota,
  Sormet koukkuhan koverra!

  kutta k.
  kujahan,
  - Kule kujassa,
  kartanolla,
  rikkatunkiolla;
  Tapa tallista h.
  Lehmä läävästä revitä;
  Läävästä parahin lehmä;
  Vasemmasta varpahista,
  Oikeasta olkapäästä,
  silmä kaiva,
  Kotihisi, Hiien koira,
  Maahasi, Manalan rakki,
  Sylin syösten kynnyksessä,
  Hampahin oven rivassa,
  Saa emollesi etehen,
  Helmoille hypittäjäsi!
  Kun siit' et sisälle pääsne
  Laittajasi lantehille,
  Revi reijät ikkunoiksi,
  Revi reikeä yheksän,
  Ota kiinni olkapäistä
  Isäntäsi ensimmäksi;
  Ollessa isännän syytä,
  Niskat ruttohon rutaise,
  Silmä käännä kellellehen,
  Toinen syrjähän syseä;
  Ollessa emännän syytä,
  Repäise emännän reisi,
  Väännä syäntä vääntimellä,
  Keri keuhkoja kerälle;
  Kun ollevi pojan syytä,
  Jalka polvesta porota,
  Kuivoa kuvetlihoa,
  Kupehelta kummaltaki;
  Kenen ei syytä lienekkänä,
  Sit' elä pahoin pitele,
  Mene syrjin syyttömistä,
  Vierite viattomista!

  Kynsin riihen k.
  kynnyksille, hakahan,
  Polvin porstuan ovilla,
  Etehen oman emosi,
  isosi s.
  Puhkaise isosi silmä,
  emosi s., Revitä emosi
  Kotihisi, konna, mennös,
  Maahasi, paha, paetkos,
  Kielelle kohottajasi,
  Käskiäsi kämmenille!
  Kun, koira, kotihin saanet
  Luoksi ilkeän isäsi,
  Tee siellä tihua työtä,
  Katko kalman karvallista;
  Mene kynsin kynnyksestä,
  Polvin porstuan ovista,
  Olalle ohittajasi,
  Mene silmästä sisähän,
  Kautta suolen, kautta vuolen,
  Kautta kainalolihojen,
  Syvältä syänlihoille;
  Syän syseä sykkyrähän,
  Tuikoa tukasta maahan,
  Puista rintapurtilosta,
  Pane pää pärisemähän
  Sekä luut lotisemahan,
  Takaraivo tanterehen,
  Henki huokumattomaksi!
  Jos siitä vähä tulisi,
  Hiiluta tuliset hiilet,
  Lemmon ahjo ahkuttele,
  Saajasi syänalahan,
  Koprista emosi kohtu,
  Väännä vatsa vanhempasi,
  Laai maksoihin majasi,
  Keuhkoloihin kellarisi,
  Suonet ruttuhun rutaise,
  Veripillit piipottele!
  Jos vielä vähän olisi,
  Tapa poika porstuasta,
  Vanhin lapsi lattialta;
  Tuop' on pölkyksi pökerrä,
  Väännä kärsä käppyrähän,
  Nuokka ruttuhun rutista!

  kämmenpäille!
  kynnyksessä, ovissa,
  Vatsahan oman emosi,
  Alle keuhkon k.
  Väännä lasta lattialta,
  Mene, Hiisi, heimohosi,
  Perkele, perintehesi,
  Elä syytäy syyttömähän,
  Viskau viattomahan!
  Jo sinua, Hiien hurtta,
  Kotihisi kutsuttihin,
  Majoillesi maanittihin,
  Herkuille herättäjäsi,
  Laatijasi lahjuksille,
  Lukiasi luumuruille,
  Loitsijasi lounahille,
  Isäntäsi iltaiselle,
  Emäntäsi einehelle,
  Pojan puolipäiväiselle,
  Tyttären välipaloille,
  Muun perehen murkinalle.
  Kun ei siitä täysin tulle,
  Onhan pentu penkin alla,
  Tuop' on tuonne surmattuna;
  Siin' on sulla syöäksesi,
  Lippoaksesi lihoa,
  Sekä luuta parraksesi.

  luien päälle,
  Sekä verta juoaksesi.
  Kotihisi koituote,
  Hiien herja, heimohosi!
  Sukusi kovin surevi,
  Perehesi pelkeävi,
  Sinun maasta mennehesi,
  Paikoilta paennehesi,
  Kun oot viikon viipynynnä,
  Kauvan täällä kasvanunna,
  Kyläisillä kynnyksillä,
  Veräjillä vierahilla,
  Uksilla ulisevilla,
  Saranoilla parkuvilla.
  Kolkkona sinun kotisi,
  Asuntosi autiona:
  Koissa etsivi emosi,
  Vaikeroipi vanhempasi,
  Painuvi pahoille mielin,
  Alas kulmin heitteleikse,
  Veräjillä vuottelevi,
  Kotihinsa koiroansa.
  Sanovi sinun emosi,
  Valittavi vanhempasi:
  Tuoll' on poikani poloinen
  Matkoilla majattomilla;
  Ken nyt hirvet hiihtelevi,
  Petrat pankoihin panevi,
  Karhut lyöpi kahlehisin,
  Suet suitsihin kovihin?
  Koissa itkevi isäsi,
  Muorisi murehtelevi,
  Veljesi vesin valuvi,
  Verisillä kyynelillä,
  Hurmehuisilla vesillä.
  Siellä poikasi potevi,
  Vaivaisesi vanguttavi,
  Hengen lähtöä tekevät
  Verisillä vuotehilla,
  Hurstiloilla hurmeisilla,
  Verisissä vaattehissa,
  Hurmepaioissa pahoissa,
  Suin verisin, päin verisin,
  Kaiken karvansa verisen,
  Isä immin lähtehellä,
  Äiti Äijön karsinassa,
  Poika Vuojelan navoilla,
  Tytär Tyrjän kosken alla.

  Äitisi pahoin panevi,
  Isäsi on itkemässä,
  Muorisi murehtimassa,
  Hurmehuisilla sijoilla,
  Punaisilla polstarilla,
  Hurmehuisissa sovissa,
  Hurmehisilla nutuilla,
  Vuojolan

  Laittajansa luoksi.
  Jos olet teko tekemä,
  Jos kenen paha panema,
  Pulma toisen pungastama,
  Paha noian nostattama,
  Emon tehtoisen tekemä,
  Vaimon vankan tuuvittama,
  Mene luoksi loitsiasi,
  Lukiasi leukaluille,
  Kitahan kiroajasi,
  Syämehen syöstäjäsi,
  Rikkojasi rinnan päälle,
  Yskähän ylentäjäsi,
  Ennen päivän nousemista,
  Auringon ylenemistä,
  Koin Jumalan koittamista,
  Kukon äänen kuulumista!
  Lienet tauti toisen luoma,
  Toisen luoma, toisen tuoma,
  Pantu tänne palkan eestä,
  Rakettu rahan nenästä,
  Pannahan nyt palkatonta,
  Rahatonta juoksemahan,
  Kullatonta kulkemahan,
  Emäntäsi einehille,
  Muorisi munapaloille.
  Syö siellä, paha pakana,
  Pistä pääsi penkin alle,
  Eläkä ennen sieltä nosta,
  Kun on lattia lahovi,
  Seinähirret sienettyvi,
  Laki päällä laukeavi!

  Tahi toisen käskyläinen,
  Niin mä panen

  Lyylipaikoille.

  Mene tästä, kunne käsken,
  Kunne käsken ja kehotan,
  Mene tuonne toisialle,
  Missä lyyli loittanevi,
  Mieli palvoin pantanevi!
  Ei tässä hyvä olosi:
  Ruoka tästä punnitahan
  Pikkuisella puntarilla,
  Vaate tästä määritähän
  Lyhyellä kyynärällä.

  Metsolaan.
  Jos sa lienet Metsolasta,
  Totta mennös Metsolahan,
  Metsän kuuluhun kylähän,
  Tarkkahan Tapiolahan,
  Jukaisihin juurikkoihin,
  Kapaisihin kannikkoihin,
  Kahen kantosen välihin,
  Koivun kolmen juuren alle,
  Ukko-kontion kotihin,
  Akka-karhun kartanohon!
  Siell' on voiset vuotehesi,
  Maitoiset makausmaasi,
  Sijasi sianlihaiset,
  Aivinaiset päänalaset.
  Kun ei anna aika maata,
  Mieli leutona levätä,
  Maat matele maan matoina,
  Kulot kyinä käärmehinä,
  Juokse korvet kontioina,
  Veet saukkoina samoa,
  Oravina kuusen oksat,
  Kärppinä kolot kivien!

  Jos lienet metsästä tullut,
  Maheat makuu-alasi,
  Siellä siivotut sijasi,
  Ja havuiset päänalasi.
  Ma'a maat on m.
  Korvet konteina Lahota,
  Tunne huuti, Hiien hurtta,
  Häpeä, hävytön koira,
  Juokse tuonne, jouhiturpa,
  Villahäntä, vierettele,
  Metsän synkkähän salohon,
  Korven kolkon kainalohon,
  Varvuille vapiseville,
  Kanarville karkeille,
  Kuusihin kuhisevihin,
  Honkihin hohisevihin,
  Haapoihin halenneihisin,
  Raitoihin rakoperihin,
  Pihlajihin piukeihin,
  Katajoihin kaarevihin,
  Mätäpäihin mäntylöihin,
  Oravaksi oksapuihin,
  Kärpäksi kiven koloihin!
  Mene siitä, kunne käsken,
  Hirven hiihtokankahille,
  Poropetran polkumille,
  Hevon rääyntäsijoille,
  Ketun tappotanterille,
  Jäniksen jävintämaille,
  Kontion kotiperille,
  Karhun louhikartanohon,
  Karhun kiljuvan kitahan,
  Se sun luinehen purevi,
  Ruotinehen rouhoavi!

  karvahille,
  kuhisemahan,
  hohisemahan,
  Mäkehen mäeltämähän,
  Korpehen kolajamahan,
  kaatuvihin,
  rääkymäsijoille,
  jäpimämaille,
  makausmaille,
  kiviko'ille,
  Kivi karhun kammiohon,

  Pohjolaan.
  Tuonne ma sinun manoan,
  Tuonne kehnoa kehotan,
  Pohjan pitkähän perähän,
  Lapin maahan laukeahan,
  Kuss' ei käyne karjan kynsi,
  Hypänne hevosen varsa.
  Siell' on onni ollaksesi,
  Lempi liehahellaksesi,
  Hyvä kangas käyäksesi,
  Hiekka helkytelläksesi.
  Syö siellä, paha pakana,
  Raasta siellä, Lemmon rakki:
  Siell' on hirvet hirsipuussa,
  Orrella metsän otukset,
  Siellä luutonta lihoa,
  Suonetonta pohkeata,
  Syöä miehen mielen määrin,
  Haukata halun perästä,
  Ilman ihmisen ihotta,
  Kasvavaisen kainaloitta.

  povehen,
  kule kynnet,
  Vaella varsat
  Eikä raavahat rapehi.
  liehakoiaksesi,
  Hirvet siell' on hirtettynä,
  Jalot peurat jaksettuna,
  Oksissa m.
  Tuonne ma sinun manoan,
  Pimeähän Pohjolahan,
  Portin Pohjolan oville,
  Kirjokannen kartanoille,
  Kuss' ei kuuta, aurinkoa,
  Eikä päiveä ijässä.
  Hyvä on sinne mennäksesi,
  Yli puita, alate maita,
  Mennä hongissa hohisten,
  Petäjissä peppuroien,
  Pohjan on ponneton veräjä,
  Saranaton ilman salmi,
  Juosta suuren, juosta pienen,
  Juosta pitkän perkelehen.
  Hyvä oli sinne päästäksesi,
  Hyvä siellä ollaksesi,
  Meren ranta juostaksesi,
  Somer sorkutellaksesi,
  Hieta hieno hieputella,
  Kangas kaunis kaaputella.
  Siell' on uutta, siellä kystä,
  Kaksin kattilan kokassa,
  Siellä luutonta lihoa,
  Siellä päätöntä kaloa,
  Näpistellä nälkähisen,
  Hilpota himostunehen.
  Hirvi on puuhun hirtettynä,
  Jalopeura jaksettuna,
  Härkä paksu paistettuna,
  Suuri raavas surmattuna,
  Syöä miehen syölähänki,
  Ahmia nälästynehen.
  Tuonne ma sinun lähetän,
  Tuonne käsken ja manoan,
  Ylitse metsän yheksän,
  Metsän puolen kymmenettä,
  Pohjan poikien tulille,
  Lapin lasten valkeille.
  Pilkat on tehty pitkin puita,
  Pitkin puita, poikki maita,
  Josta tunnet, tuhma, käyä,
  Äkki outonen osoat.
  Rata on rauasta rakettu,
  Teräksillä tolpitettu,
  Mennä suuren, mennä pienen,
  Mennä keskikertaisenki,
  Pohjan pirttien perille,
  Lapin laahtitanterille.
  Hyvä siell' on ollaksesi,
  Armas aikaellaksesi:
  Sija siell' on sulle tehty,
  Vuoe lempinen levätä,
  Syömiset on suoritettu,
  Juomaneuvot jou'utettu,
  Metsän tarvahat tapettu,
  Kaaettu metsän kapehet,
  Liha luuton syötäväksi,
  Veri viljoin juotavaksi.
  Saat siellä surutta syöä,
  Haukata halun perästä,
  Nälissäsi närvistellä,
  Hirven harvoja lihoja,
  Petran paksun pallioita,
  Karhun kainalolihoja,
  Kontion kovia luita,
  Yöt maaten sikopajassa,
  Päivät lammaskarsinassa.

  poikien p.
  penkiön  penkeren
  perihin,
  Siell' on syömät s.
  syöäksesi, juoaksesi,
  Tuonne ma sinun manoan,
  Tuonne keitoa kehotan
  Mieholasta, metsolasta,
  Työntekiän tienohilta
  Miehen joutavan jälille,
  Työttömien tienohille,
  Pimeähän Pohjolahan,
  Lapin sysmähän syvähän,
  Kuss' ei kuulu kukon ääntä,
  Eikä kanan kaakotusta!
  Siell' on sun sisariasi,
  Siellä viisi veikkoasi,
  Kuusi kummisi tytärtä,
  Seitsemän setäsi lasta;
  Sinne siekin tuomitahan
  Siksi ilmoista ikeä,
  Paikoille papittomille,
  Maille ristimättömille.

  Pohjan pellon penkerehen,
  Lapin laajahan kylähän,
  suurenen salohon,
  Paksuhun Palentolahan,
  Miesten syöjähän sijahan,

  Sotatanterille.
  Tuonne ma sinun manoan,
  Tuonne käsken ja kehotan,
  Suurille sotakeoille,
  Miesten tappotanterille,
  Jossa miehet miekkeleikse,
  Tasapäinä tappeleikse!
  Siell' on hyvä ollaksesi,
  Helppo heimahellaksesi,
  Syöä uuelta lihoa,
  Juoa verta lämpimältä:
  Verta siell' on päälle polven,
  Talmoa jalan tasalle,
  Siell' on päätä kuin mätästä,
  Siellä hiusta kuin kuloa.

  Noille t.
  Tasan pojat t
  Liha uusi syöäksesi,
  Veri lämmin juoaksesi:
  lumen
  Mene tuonne, kunne käsken,
  Kurkkuhun kuparijousen,
  Tykin suuren suun etehen,
  Rautakirnujen kitahan,
  Sorkkihin sotahevosen,
  Kavioihin vainovarsan,
  Joss' on verta juoaksesi,
  Lippoaksesi lihoa,
  Eikä syöen syömät puutu,
  Juomat juoen ei vähene:
  Verta siell' on säärivarsi,
  Polven korkeus punaista!

  Sotavarsan vajallisin  vainiolle

  vyöhön asti,

  Taivahalle.

  Lienet tuolta taivahalta,
  Poutapilvien periltä,
  Nouse taasen taivahalle,
  Tuonne ilmoille ylene,
  Kautta kuun, alatse päivän,
  Ylös taivahan tasalle,
  Pilvihin pirisevihin,
  Tähtihin tärisevihin,
  Tulena palelemahan,
  Säkeninä säihkymähän,
  Auringon ajelemilla,
  Kuun kehyen kiertämillä,
  Seitsentähtien selillä,
  Takaisella taivahalla!

  tauti  tullut
  Nouse tauti t., Tuska tuulelle

  Tuntureille, vuorille, kiviin ja kallioihin.
  Tuonne ma sinun manoan,
  Tuonne tuhman tuikkiloitsen,
  Kohen vuorta korkeata,
  Vasten varvikkomäkeä,
  Tuiman tunturin laelle,
  Kuhavuoren kulman päälle,
  Pohjan porttien lähelle,
  Kiven alle kirkumahan,
  Ratikkana rääkymähän,
  Kiven päälle kiljumahan,
  Kallioille kaljumahan!
  Kun siell' et sijoa saane,
  Mene tuonne, kunne käsken,
  Kuhavuoren kulman alle!
  Siell' on sulle vuoe tehty,
  Merisuorsan sulkasista,
  Vuoress' on lihava lehmä,
  Siin' on kyllä syöäksesi,
  Jyystämistä, jäystämistä,
  Syömistä, kaluamista.

  Tuonne mäelle,
  kiiltämähän,
  sulkimista,
  Tuonne ma sinun manoan
  Vuorihin vohisevihin,
  Kuusihin kuhisevihin,
  Vuoren vaskisen laelle,
  Kuparisen kukkulalle,
  Kussa pilvet vuorta piirsi,
  Höyrä vierteli kiviä,
  Vuoren rautaisen rakohon,
  Kahen kallion välihin!
  Kiru siellä, kiusajainen,
  Paru siellä, painajainen,
  Vuoren rotkoissa syvissä,
  Viien vuoren viukelossa,
  Jost' et pääse päivinäsi,
  Selkene sinä ikänä!

  Louhiin lotisevihin,
  Vuorihin vapisevihin,
  terässekoihin,
  Rautaisihin kallioihin,
  Tuonne ma sinun manoan
  Norjan vuoren notkelmahan,
  Turjan tunturin sivuhun,
  Lumivaaran kukkuralle,
  Pohjoispuolelle mäkeä,
  Suin lumehen, päin vitihin,
  Koprin ilmahan kovahan,
  Siinä tuulen tuikutella,
  Kovan ilman kolkutella,
  Kunnes kuivut kutteloksi,
  Painut ilman patteloksi!
  Kunne ma kipuja kiistän,
  Kunne tuskia manoan,
  Ihosta imento raukan,
  Emon tuoman ruumihista?
  Tuonne ma kipuja kiistän,
  Tuonne tungen tuskapäitä,
  Kivut soille, kivut maille,
  Tuskat aavoille ahoille,
  Hiekkoihin helisevihin,
  Somerihin juoksevihin.
  Kun ei tuostana totelle,
  Toki tieän toisen paikan:
  Tuonne ma kipuja kiskon,
  Tuonne painan pakkopäitä,
  Kivisihin kallioihin,
  Rautaisihin raunioihin,
  Kiviä kivistämähän,
  Paasia pakottamahan.
  Ei kivi kipuja itke,
  Paasi ei vaivoja valita,
  Vaikka paljon pantahisin,
  Määrättä mätettähisin.

  tuskia altistan,
  Kiville kivistäville,
  Paasille pakottaville.
  - Paasi päiviä pahoja
  Josk' on p.
  Äijin äyskäeltähisin.
  Eikä vuori voikertele,
  Vuori ei kipuja kiellä,
  Tuonne ma kivut kiroan,
  Tuonne tungen tuskat tuimat,
  Keskelle Kipumäkeä,
  Kipuvuoren kukkulalle.
  Siell' ompi kipuiset koirat,
  Hallit hallankarvalliset,
  Jotka ulvovat kivuissa,
  Vaikeroivat vaivoissansa.
  Kipupiika pikkarainen
  Kipuja keräelevi
  Ympäri Kipumäkeä,
  Kipuvaaran kukkuloa,
  Kipukintahat käessä,
  Kipuvakka kainalossa.
  Kivi on keskellä mäkeä,
  Reikä keskellä kiveä
  Yheksän sylen syvyinen,
  Kyynäräinen kymmenettä,
  Johon tuskat tungetahan,
  Pahat vaivat vangatahan,
  Kivut suuret survotahan,
  Ailuet ahistetahan,
  Kiven kirjavan sisähän,
  Maksankarvaisen malohon,
  Korennolla koivuisella,
  Tangolla tasaperällä,
  Vaskisella valkkimella,
  Teräspäällä telkkimellä.

  Valittavat v.
  Se on väätty vääntiällä
  Yheksän sylen syvälle,
  Pois minä kivut kiroan,
  Työnnän tuskat tuonnemmaksi,
  Kivistöihin, kannistoihin,
  Turjan tunturin perille,
  Aaltoihin Alue-järven,
  Meren mustihin mutihin.
  Kipu kivet särkeköhön,
  Tervaskannot kalvakohon,
  Vuoret vahvat siirtäköhön,
  Kalliot kukistakohon,
  Meret hyyksi hyytäköhön,
  Järvet jääksi jäätäköhön!

  kaatakohon,
  Tuonne ma kipuja kiistän,
  Tuonne pakkoan pahoja,
  Kiven kirjavan sisähän,
  Paaen paksun palleahan.
  Katkoan kiven kaheksi,
  Paaen kolmeksi palaksi,
  Vieritän kivut vetehen
  Alle aaltojen syvien,
  Hyvän hylkehen iho'on;
  Se kivut syvälle viepi,
  Ulapalle uittelevi,
  Alle mustien mutien,
  Toisen-aikaisten tomujen,
  Sini siellä ollaksensa,
  Kuni ei kuuta, aurinkoa,
  Ilmassa inehmisiä,
  Asuvia alla taivon.

  vammoja valitan,
  Paiskoan palat merehen,

  Tuulihin.
  Lienet tuska tuulen tuoma,
  Tuulen tuoma, veen vetämä,
  Hattupurjehen hakema,
  Ahavaisen ankeloima,
  Ota tuuli purtehesi,
  Ahava venosehesi,
  Vieä vieretelläksesi
  Yli maien ja merien,
  Tuskat tuulien majahan,
  Tauit taivahan navalle,
  Tuulen tuutimasijoille,
  Ahavan asuinperille,
  Siellä tuulen tuuitella,
  Ahavaisen akkiloia,
  Vilun ilman viihytellä,
  Kovan ilman kopristella!

  ajeluteille,
  Jos oot tauti tuulen tuoma,
  Tuulen tuoma, veen vetämä,
  Ahavaisen antelema,
  Vilun ilman viskoama,
  Ota tuuli tuonnoksesi,
  Ahavainen annoksesi,
  Ota tuska tuutuhusi,
  Siirrä siipesi väkehen
  Vieä viiletelläksesi
  Viirilöihin vinkuvihin,
  Tuulihin tuhisevihin,
  Pilvihin pihisevihin,
  Tuulten tuuviteltavaksi,
  Pilvien pieltäväksi!

  viehättämä,
  Mene tuonne kunne käsken,
  Tuulen virmeän väkehen,
  Ahavaisen olkapäille,
  Ison ilman vietäväksi,
  Tuulen tutjuteltavaksi,
  Ahavan ajeltavaksi!
  Mene hongissa hohaten,
  Petäjissä piehtaroien,
  Kuusen latvoissa kuhaten,
  Ilman puussa istumatta,
  Lengolla lepeämättä;
  Niin mene merien poikki
  Noita tuulen teitä myöten,
  Ahavan rekiratoja,
  Ylitse meren yheksän,
  Meripuolen kymmenettä!

  pohjaisen v.
  tuiskuteltavaksi,

  Ulkomaille.

  Tuonne ma sinun manoan
  Muille maille vierahille,
  Sungun suurille pihoille,
  Venäehen vierimaille!
  Hyvä siell' on ollaksesi,
  Armas aikaellaksesi,
  Yöt maata sikopajassa,
  Päivät lammaskarsinassa.
  Kun siell' et sijoa saane,
  Mene tuonne, kunne käsken,
  Muille maille kaukaisille,
  Muille mustille vesille,
  Silmän sietämättömille,
  Korvan kuulemattomille,
  Paikoille papittomille,
  Maille ristimättömille,
  Kust' et kuulu kuuna päänä,
  Ilman sinä ikänä!

  Veteen.
  Lienet, vieno, veen vetämä,
  Meren aaltojen ajama,
  Niin, vieno, vetehen mennös,
  Meren aalloille ajaite,
  Suurelle meren selälle,
  Ulapalle aukealle,
  Mutalinnan liepehille,
  Vesiharjun hartehille,
  Siellä aaltojen ajella,
  Veen synkän sylkytellä,
  Kunnes kokko kopraisevi,
  Veen näkki näppäjävi;
  Se sinun syville viepi,
  Uramoille uittelevi,
  Alle aaltojen syvien,
  Alle vierevän vetosen,
  Jost' et pääse päivinäsi,
  Selviä sinä ikänä.

  viere,
  näykkäisevi;
  Urakalle u.
  Meren mustihin mutihin,
  Kun lienet vetinen Hiisi
  Tahikka vetinen Kalma,
  Juokse juoksulla jokehen,
  Lähetäite lähtehesen,
  Läikkyvähän lähtehesen,
  Heiluvahan hettehesen,
  Virtahan virisevähän,
  Koskehen kohisevahan,
  Lampihin kalattomahan,
  Aivan ahvenettomahan,
  Umpilammin lumpehille,
  Tasalammin lappiolle,
  Ruokoihin rohisevihin,
  Kaisloihin kahisevihin,
  Rannoille röhiseville,
  Somerille pyöriville,
  Kynsin kylmähän kivehen,
  Hampahin vesihakohon!

  koira,
  Ruohoi'in
  Jos oot vierinnä veestä,
  Totta vieriös vetehen,
  Matosina maat matele,
  Rannat saukkoina samoa,
  Tuonne liutohon merehen,
  Laajalle Lapin lähelle,
  Suuhun rautaisen matikan,
  Teräshau'in hampahisin,
  Se sun luinehen purevi,
  Ruotinehen rouskuttavi;
  Silmille sinisen siian,
  Lohen purstohon punaisen,
  Joka aalloissa ajavi,
  Uipi kosken kuohunnossa,
  Alla pyörretten asuvi,
  Alla virran viehkuroipi!
  Siika sun syville viepi,
  Ulapoille uittelevi,
  Lohi loitos kannattavi,
  Etäämmä ehättelevi,
  Alle aaltojen syvien,
  Päälle mustien mutien,
  Joss' ei tunnu tuulen henki,
  Eikä käy veen värehet.
  Jospa sieltä pääsi nostat,
  Ukko pääsi katkaisevi
  Kurikalla kultaisella,
  Vaajalla hopeisella.

  Lapin laakohon merehen,
  Väinön väljähän vetehen,
  vaskisen matehen,
  Meri kauvas k.
  - Veen väljän vääntehille,
  Kosken kuohu'un kovahan.
  Jos oot vierrynnä veestä,
  Niin sä vierköskin vetehen,
  Hauvin suuren hartioille,
  Purstolle lohen punaisen,
  Lohen vieä loitommaksi,
  Kalahauvin kaimaella!
  Lohi luopi purstoltansa,
  Hauki hartioisiltansa,
  Ihvenille, ahvenille,
  Kaikille veen kaloille,
  Maksoihin merimatehen,
  Sappehen sinisen siian,
  Mustan muikun sieramihin,
  Kiiskin rautaisen kitahan,
  Joka virrassa venyvi,
  Veen varassa vyyhtiävi,
  Kiven alla kiimoavi;
  Se sun kaivavi karille,
  Kiven alle kiinnittävi,
  Kiiskien kinaperille.
  Et siellä sijoa saane,
  Tuonne ma sinun lähetän
  Noille väljille vesille,
  Ulapoille aukeille,
  Kussa hauki haukkoavi,
  Veen koira koppoavi,
  Se sun sitten saattanevi,
  Kanssansa kaottanevi,

  Hyvän hylkehen kitahan,
  Vatsahan valaskalalle,
  Jost' et kuulla kuuna päänä,
  Ilmau sinä ikänä!

  Poskehen lohen p.
  Lohi sun etäälle viepi,
  Kalahauki kaimoavi!
  purstostansa,
  Hauki suuri harjastansa,
  Hauki sun hajottelevi
  Ahvenille ruotaisille,
  linnahan kinaisen,
  Ison iho'on,
  Jos olet ve'estä tullut,
  Tuonne ma sinun manoan
  Selville meren selille,
  Lakehille lainehille!
  Siell' on onni ollaksesi,
  Lempi liekahellaksesi,
  Siellä tuuli tuuvittavi,
  Vastaranta vaaputtavi,
  Meren läikkä läikyttävi,
  Vesi vieno vilkuttavi.
  Tuuli sinne turvan tuopi,
  Aalto ahvenen ajavi,
  Syöt sivulta siikasia,
  Luotasi lohikaloja.
  Kolm' on kuohua merellä,
  Tuli kunki kuohun päässä,
  Mies kunki tulen e'essä,
  Varras kullaki käessä,
  Siell' on paisti vartahassa,
  Kussa hirvi, kussa härkä,
  Kussa pää valaskaloa,
  Ne on paistia parahat
  Syöä miehen nälkähisen,
  Haukata halun alaisen.

  Vesi synkkä sylkyttävi.
  Pois minä kivut kiristän
  Tämän ihmisen ihosta:
  Kivut tuonne kiityköhön,
  Vaivat tuonne vaipukohon,
  Kivuttaren kippasehen,
  Vammattaren vakkasehen,
  Vaivattaren vuotehesen,
  Päivättären päänaloille!
  Kun siell' ei sijoa saane,
  Vierköhön kivut vetehen,
  Vaivat tuonne vaipukohon,
  Meren synkkihin syvihin,
  Alahaksi Saarvajärven,
  Yheksän sylen syvähän,
  Mist' ei saaha milloinkana,
  Eikä kuulu kulloinkana,
  Tässä pitkässä ijässä,
  Minun päiväkunnissani!

  kintahasen, vanttusehen,

  Kiinnityssanoja.
  Käy nyt tuonne, kunne käskin,
  Kunne käskin ja manasin,
  Vietä siellä viikkojasi,
  Sekä kuitasi kuluta,
  Kunnes pääsnen päästäjäksi,
  Selvinnen selittäjäksi,
  Tullen sua noutamahan,
  Kerinnen kerittämähän,
  Yheksällä oinahalla
  Yhen uuhen kantamalla,
  Yheksällä härkösellä
  Yhen lehmäsen vasoilla,
  Yheksän orihin kanssa
  Yhen tamman varsasilla!
  Mene tuonne, kunne laitin,
  Kunne käskin ja kehotin,
  Jost' et pääse päästämättä,
  Selviä selittämättä,
  Sinä ilmoisna ikänä,
  Kuuna Herran valkeana!
  Etkä pääse päästäjille,
  Selviä selittäjille,
  Kun en pääsne päästämähän,
  Käy itse kerittämähän,
  Kolmen koirani keralla,
  Viien, kuuen villahännän,
  Seitsemän sepelikaulan,
  Kanssa haukkuni kaheksan,
  Yheksän oron keralla
  Yhen hevon kantamalla.

  Keriä kerittäjille,
  Yheksällä orihilla,
  Lähe pois nyt Lemmon koira,
  Mene tuonne, kunne käskin,
  Ellös tuolta toiste tulko
  Sinä ilmoisna ikänä,
  Kuun kullan kumottamalla,
  Päiväkullan paistamalla,
  Kun ei tulla noutamahan,
  Keritä kerittämähän
  Yheksällä kissasella
  Yhen emän kantamalla,
  Yheksällä kukkosella
  Yhen kanan kantamalla!

  Päästö- parannuslukuja.

  Ampiaisten, kiilijäisten ja hyönteisten pistämissä.
 
  Ampiainen angervoinen,
  Ken käski pahalle työlle,
  Työlle kehnolle kehotti,
  Kuka hullu höynähytti,
  Mielipuoli vimmahutti,
  Pistämähän piikilläsi
  Tuota ihmisen ihoa?
  Elä ammu ampiainen,
  Elä pistä piikkilintu;
  Ethän lintu lienekkänä,
  Jos et piä piikkiäsi!
  Pistä piikkisi pinohon,
  Katajahan kannuksesi,
  Nuolesi kivehen kisko,
  Karahuta kalliohon,
  Kytke siipesi kynimet,
  Kärsä käännä käppyrähän,
  Tahi ammu itseäsi,
  Toukkiloitse toisiasi,
  Ammu ilman aikojasi
  Kivilöitä, kantoloita,
  Kuusin kerroin kumpiaki!
  Mull' on hiekkainen hipiä,
  Rauankarvainen kamara.

  ketohon  kulohon, kivehen

  Kankahasen kannuksesi,
  Kasahuta k.
  hihnainen
  Ampiainen, ampulintu,
  Kiilijäinen, äylijäinen,
  Miesi nöyrä neulijainen,
  Elä ammu nuoliasi
  Tuohon ihmisen ihoon,
  Karvoihin emon kapehen!
  Kyllä sun sukusi tieän,
  Kanssa kaiken kasvantosi:
  Synnyttären synnyttämä,
  Kasvattaren kasvattama;
  Sokea sinun isosi,
  Sokea sinun emosi,
  Sokea sinä itseki;
  Lumehen isosi kuoli,
  Lumehen emosi kuoli,
  Lumehen sinäki kuolet.
  Elä nyt nouse korkealle,
  Elä polvia ylemmä,
  Tunge tuppehen nenäsi,
  Paina pääsi pökkelöhön,
  Pure puuta, pure maata,
  Pistä pieniä kiviä;
  Heitä viitahan vihasi,
  Kaseksehen kannuksesi,
  Haon alle haikeasi,
  Kanervahan katkerasi,
  Korpehen kovat panosi,
  Suomutahan muut mujusi,
  Tee nuolet tehottomaksi,
  Jouset jäntymättömäksi!
  Korvess' on sinun sijasi,
  Suolla kaunis kartanosi,
  Siellä tuohinen tupasi,
  Kaarnankuorinen kotisi;
  Hyvä siell' on ollaksesi,
  Maja valmis maataksesi,
  Ammuskella aikojasi,
  Toukkiloita toisiasi,
  Et sä kuule kulkiata

  Miehest' et mitänä tieä.

  kainalohon,
  Käännä käppyrähän,
  hietahan v.
  karvahasi,
  sanasi, murkinasi,
  kotisi,
  Kannon päässä k.
  Tuohesta sinun t.
  Kaarnan kuoresta k.
  Tuohikottelo  -koivu sun
  kotisi,
  Tuohikottilo  -koppana kotisi

  Lahokanto kartanosi;

  Ampu- ja puskutaudeissa, kovissa kohtauksissa y.m.
  
  Ompelen tulisen turkin
  Tulisilla tutkamilla
  Tulisen tuvan sisässä,
  Sen mä päälleni puetan,
  Lähen ammuksen ajohon,
  Puskutau'in tappeluhun.
  Ajan ammuksen ahoille,
  Puskut pilvihin puhallan;
  Hän jos ampui yhen nuolen,
  Minä ammun kaksi nuolta,
  Hän jos ampui kaksi nuolta,
  Minä ammun kolme nuolta,
  Hän jos ampui kolmin nuolin,
  Minä viel' useammilla,
  Saoin nuolin saikaelen
  Ja tuhansin tuikaelen:
  Minun on nuoleni nopeat,
  Teräkseni tehtosammat,

  pujotan,
  terävät, karkeammat.
  Nousi kokko korviosta,
  Teräsleuka liettehestä,
  Somerosta suomuselkä,
  Kiven äärtä kiskomahan,
  Paaen äärtä painamahan;
  Koppasin kokolta koprat,
  Joilla ma pirun pitelen,
  Amputaudit pois ahistan,
  Joilla haaron halvaukset,
  Sekä koprin kohtaukset.
  Kohtaukset on kolmenlaiset:
  Yhet saavat suota myöten,
  Toiset talvitietä myöten,
  Kolmannet veen napoja;
  Se on kohtaus matalin,
  Joka astui maata myöten,
  Se on kesken kertahinen,
  Joka tuli vettä myöten,
  Se on kovin kohtauksista,
  Jok' on saanut suota myöten.
  Sen kovimman kohtauksen
  Mie nyt tuonne tungettelen
  Viien vuoren viitelohon,
  Kahen kallion välihin,
  Toiset aavoille ahoille,
  Vienoille vesiperille.

  käyvät m.
  Kalliot kaheksi katkon,
  Vuoret viieksi repäisen.
  Vienoille veen navoille.
  Otan kyiset kintahani,
  Maanmatoiset vanttuhuni,
  Joilla ruttohon rupean,
  Amputautia tavotan;
  Niin otan kokolta kourat,
  Veren juojalta vekarat,
  Linnulta lihan pitimet,
  Havukalta haarottimet,
  Joilla ma ruton rutistan,
  Pelästytän perkelehen,
  Ristittyä rikkomasta,
  Tehtyä teloamasta.
  Vaan jos ei totelle tuosta,
  Vaajanne väheäkänä,
  Otan kourat kontiolta,
  Toiset kourat kuollehelta,
  Joilla konnan kouristelen,
  Isketän pahan itikan,
  Puskut pilvihin puserran,
  Amputau'it taivahalle.

  Kuss' on k.
  Kalmalaisen karkottelen,
  Poijes ammukset ajelen,
  Ilkeän iki asetan,
  Minne puskut puskutten,
  Kunne ammukset asetan?
  Tuonne puskut puskuttelen,
  Tuonne ammukset ajelen,
  Pohjan poikien pihoille,
  Lapin lasten tanterille.
  Hepo poiki Pohjolassa,
  Teki varsan rautakarvan,
  Rautaharjan, rautahännän,
  Sinne puskut puskuttelen,
  Sinne ammukset ajelen,
  Pahat tau'it tallaelen.
  Lehmä poiki Pohjolassa,
  Rautakarvaisen vasikan,
  Rautasarven, rautahännän,
  Sinne puskut puskuttelen...
  Lammas poiki Pohjolassa,
  Teki pässin rautavillan,
  Rautasarven, rautahännän,
  Sinne puskut puskuttelen...
  Kilo poiki Pohjolassa,
  Teki pukin rautakarvan,
  Rautasarven, rautahännän,
  Sinne puskut puskuttelen...
  Sika poiki Pohjolassa,
  Teki karjun rautakärsän,
  Rautaharjan, rautahännän,
  Sinne puskut puskuttelen...
  Naattu poiki Pohjolassa,
  Teki koiran rautakarvan,
  Rautasuisen, rautapäisen,
  Sinne puskut puskuttelen...
  Kasi poiki Pohjolassa,
  Teki pojan rautakarvan,
  Rautakynnen, rautahännän,
  Sinne puskut puskuttelen...
  Kana poiki Pohjolassa,
  Teki kukon rautakarvan,
  Rautaharjan, rautakannan,
  Sinne puskut puskuttelen,
  Sinne ammukset ajelen,
  Pahat tau'it tallaelen.

  rautaisen orihin,
  Jolla p.
  Teki härän rautasarven,
  vuonan r.
  rautaisen penikan,

  Hammastaudissa.
  
  Umpilukki, luun puria,
  Rakki, leuvan raatelia,
  Heitti tuonne hernehensä,
  Tuonne paineli papunsa,
  Ukon vanhan leukaluihin,
  Haikeihin hampahisin.
  Kuoli ukko, vaipui vanha,
  Tau'illa tavattomalla
  Tuon lukin lokertamasta,
  Verikoiran koskemasta.
  Lyhyt akka, Tuonen tyttö
  Pisti neulan leukaluuhun,
  Tuon on kolmasti sepitti,
  Voiti kielellä kipuja,
  Hammastau'illa tapoja,
  Sanoi muutaman sanansa:
  "Suolat soikohon hyväksi
  Hyvän luonasi lukian,
  Ukko nouskohon unesta,
  Selvetköhön seisomahan!"
  Jo ukko unesta nousi,
  Selvittihen seisomahan,
  Elollensa entiselle,
  Muinaiselle muo'ollensa.

  Tuon pahan pakottamasta,
  Lemmon rakin raatamasta.
  Veren l.
  Heräjä unesta ukko,
  Selvitäite
  Umpi lukki, Tuonen häkki,
  Koan kokki, lietten lieri,
  Pirun pihtien alainen,
  Sen poika, pahan sikiö,
  Kierosilmä, vääräleuka,
  Helvetin tulen kipinä,
  Tähänkö panit papusi,
  Tähän heitit hernehesi,
  Panit syömähän saloa,
  Sekä julki juttamahan,
  Syömähän, kaluamahan,
  Luutamahan, loutamahan,
  Leukoja levittämähän,
  Hampaita hakkomahan,
  Lempisiä leukaluita,
  Haluisia hampaita!

  l., umpi lakki,
  Luinen l., rakki,
  Häkki harvahampahinen,
  pirttien a.
  p., pahin s.
  p., pahetin p.
  Tuonen toukka sun nimesi,
  Manalan mato sukusi,
  Hiien rakki raastamahan,
  Tunne huuti, Hiien hurtta,
  Häpeä, hävytön koira!
  Jos sa lienet leukaluissa,
  Haluisissa hampahissa,
  Tahi mutkissa jäsenten,
  Tahi luissa luistamassa,
  Luovu, hiomaton pakana,
  Raukea, manalan rakki,
  Puremasta, läätämästä,
  Syömästä, kaluamasta,
  Kiskomasta, Hiien kissa,
  Lemmon rakki, raastamasta,
  Kulmia kolottamasta,
  Näkimiä näykkimästä,
  Syömästä verivalolle,
  Luuvalolle lustamasta,
  Jott' et syö väheäkänä,
  Pure pikkuraistakana,
  Minun silmin nähtyäni,
  Käsin päälle käytyäni;
  Kotihisi, koira, mennös,
  Maahasi paha pakene,
  Hauki Hiien hampahia,
  Revi Lemmon leukaluita,
  Hiien hampahat hajota,
  Levittele Lemmon leuvat,
  Suu on sillä suuremmainen,
  Leveämmät leukaluunsa!

  Mene, Hiisi, helvettihin,
  Kisko Hiisien  käärmehen
  kitoja,
  Poijes, lukki, leukaluista,
  Haihu, hakki, hampahista,
  Ilkeä, ijenlihoista,
  Puremasta, järsimästä,
  Hammasta hajottamasta,
  Leukaluuta luistamasta;
  Pääkamua kaivamasta;
  Heitä tuonne hernehesi,
  Tuonne paiskoa papusi,
  Suen kiljuvan kitahan,
  Leveihin leukaluihin,
  Suuhun suuren perkelehen,
  Paholaisen parran alle,
  Tuonen hauvin hampahisin!

  Ota leukaluusi,
  Hakki haiku-  harvat
  hampahasi,
  Pääkasua k.
  Vie, paha, papusi tuonne,
  Lähe, Lempo, leukaluusta,
  Hiien hakki, hampahista,
  Ilkeä, ijenlihoista;
  Mies musta, pirun näköinen,
  Elä leukoja levitä,
  Hakkaele hampaita,
  Leikkoa ijenlihoja;
  Hajotkohon Hiien hammas,
  Levitköhön Lemmon leuka!
  Mene pois, pakene muunne,
  Vuorta viittä viilemähän,
  Kallioita kaivamahan!
  Siell' on raaetta raatajalle,
  Tekiälle työtä kyllin.
  Kun ei siitä kyllin liene,
  Vielä muistan muunki keinon:
  Hepo kuoli helvetissä,
  Varsa vuoressa valahti,
  Siell' on potka purraksesi,
  Kalutaksesi kavio,
  Ilman ihmisen ihotta,
  Lempisittä leukaluitta.

  Tuonen h.
  Mull' on pihet pikkuruiset,
  Atulat alinomaiset,
  Joilla longan tuonen toukan
  Ja tapan maon manalan,
  Otan syöjän puusta, luusta,
  Otan ihmisen ihosta.
  Vaan jos et totelle tuosta,
  Ellet jo heti herenne,
  Järsimästä, jäytämästä,
  Hiien rakki, raatamasta,
  Painan ma pajusta jousen,
  Teen lepästä lennottimen,
  Jolla ammun tuonen toukan,
  Luskahutan luun purian,
  Ammun hittoa hijahan,
  Paholaista parran halki,
  Murtelen sisästä syöjän,
  Leukaluun levitteliän.
  Kun ei tuosta kyllin liene,
  Vielä muistan muunki keinon:
  Kivet on Kimmolan mäellä,
  Vaaran vankan liepehellä,
  Jolla sun tomuksi jauhan,
  Huulet survon huhmarella,
  Pääsi pieksän petkelellä,
  Häijyt hampahat hajotan.
  Kun et tuostana totelle,
  On mulla rekonen puita,
  Koivuja, kovia puita,
  Pihlajia piukavia,
  Pahoja pajahtimia,
  Tiettäviä tervaksia,
  Joilla ma kotisi poltan,
  Paha, pahnasi sytytän.
  Kun et tuostana totelle,
  Vääjänne väheäkänä,
  Vielä keksin uuen keinon,
  Viittä, kuutta viisahamman:
  Vien sun hiilien sekahan,
  Alle ahjon Ilmarisen,
  Siellä paitasi palavi,
  Hipiäsi heltiävi,
  Sepon pihtien välissä,
  Tuskaisen tulen seassa.
  Ja kun viel' ei kyllin liene,
  Tuonne ma sinun lähetän,
  Tuonne Hiitolan tulehen,
  Pahan vallan valkeahan,
  Rautaisehen riehtilähän,
  Paistinpannuhun paha'an;
  Siinä sulkasi sulavi,
  Höyhenesi höyrähtävi,
  Paistut sä mato manalan,
  Torajat sä Tuonen toukka,
  Hiien hiiliheltehessä,
  Paistinpannussa pahassa.

  Ukko mulle mullat antoi,
  Ukko mullat, Ukko rauat,
  Isä ilman iskuneuvot,
  Puremasta, nietämästä,
  Lemmon r., raastamasta,
  - Teräksestä teetän keihon,
  Varren vaskesta valatan,
  Jonka syöksen syöjän suuhun,
  Surmaksi salapurian,
  Pirun nenässä,
  lämpiävi,
  Paistutko sä maan matonen,
  Tohajatko t.
  hiilikuumoksessa,
  Jalkaniekka kattilassa.

  Hiiden rikkomissa.

  Tamma kasvoi Karjalassa
  Kavioilla rautaisilla,
  Vekaroilla vaskisilla;
  Sysi Hiisi syrjällehen,
  Kaa'a Hiisi kallellehen,
  Potki Hiisi polvillehen,
  Kavioilla rautaisilla,
  Vekaroilla vaskisilla,
  Ristittyä rikkomasta,
  Tehtyä teloamasta!

  Hinku-yskässä.

  En nyt tuota tunnekkana,
  Mist' oot, herja, heittynynnä,
  Lasten tauti, tammonnunna,
  Mistä, hinku, tänne tullut.
  Lienet Hiien hinkalosta,
  Hiien hiilien seasta,
  Mennös Hiien hinkalohon,
  Hiien hiilien sekahan!
  Kun lienet tulesta tullut,
  Niin tuima tulehen mennös,
  Tuhkihisi tuimeleite,
  Poroihisi peitteleite,
  Kätkeite kypenihisi,
  Lapsesta viattomasta,
  Ei tämä manalle joua,
  Emon tuoma Tuonelahan!

  hinkalon perästä,
  hiili valkeahan!

  Kalman rikkeissä.

  Hyvä Kalma, kaunis Kalma,
  Valkeanverevä Kalma!
  Kyllä mä sukusi tieän,
  Sekä tieän synnyntäsi.
  Jos sa lienet syntynynnä
  Eevan, Aatamin alusta,
  Mene, Kalma, kalmistohon,
  Ikimenneihen majoille,
  Poies ihmisen ihosta,
  Vaivaisesta vartalosta!
  Vaan jos lienet toimi toisen,
  Toisen nosto, toisen nuoli,
  Totta koitellos kotihin
  Tekiäsi tienohille,
  Verisissä vaattehissa,
  Hurmehessa huituvissa!

  Puhas K., K.
  Ihosta viattomasta,
  Vian tietämättömästä!
  Paniasi parmoihille,
  Punaisissa

  Karhun ja suden repimissä.

  Impi ilmassa elävi
  Pilven pienen partahalla,
  Suonisykkyrä sylissä,
  Kalvokieppi kainalossa;
  Senp' on tuuli maahan puotti,
  Joka vaaroilla asuvi,
  Korvissa kohajelevi,
  Lehikoilla lepsehtivi.
  Siit' on saatu suoniloita,
  Siitä kalvoja katsottu,
  Siitä voietta vakaista,
  Katsetta alinomaista,
  Suen hampahan jälille,
  Kontion koville töille.

  Kiven loukkaamissa.

  Kivi, Kimmon Kammon poika,
  Maan muna, kakara pellon,
  Syvän kosken synnyttämä,
  Vankan vuolahan vanuma,
  Hullun huutama kiveksi,
  Maan munaksi mainitsema,
  Miksi nostit nokkoasi,
  Käännyttelit kärseäsi,
  Vasten ihmisen ihoa,
  Karvoja kavon tekemän?
  Toki muista muinaistasi,
  Ajattele alkuasi:
  Et sä silloin suuri ollut,
  Kun sa mannusta kohosit
  Tahikka vierit taivahasta,
  Pilvipiiristä putosit,
  Vierit vehnäkakkarana,
  Tahi ohraisna tahasna,
  Jalan juuresta Jumalan,
  Jesuksen päkiän päältä,
  Alas maahan tullessasi,
  Pilvistä puotessasi.
  Kun sä lienet maasta nousnut,
  Niin sä maata mannutellos,
  Mene mämmisnä mykynä,
  Vieri vehnätalkkunana;
  Kun lienet saettu maahan,
  Alas pilvistä puonnut,
  Nouse tuonne taivahalle,
  Ylös pilvihin pakene,
  Nostamatta nokkoasi,
  Kärseäsi kääntämättä,
  Ihoon imehno raukan,
  Karvoihin kavon tekemän!

  mammonp.
  kimmo mamman tyttö,
  vehnäisnä tahasna,
  Rukihisna kykkärennä,
  Ma'a männyisnä levynnä,
  vehnätaikinana,
  Kiikan ukko, Kiikan akka,
  Kiikan entinen eläjä,
  Läksi Kiikka Kiikan mäelle
  Kiikkoja kiroamahan,
  Astuvi kivikatua,
  Kivivuorta vongottavi,
  Löysi lapsen itkemässä,
  Vaivaisen valittamassa,
  Löi se lasta lantehille,
  Vasarteli varpahille,
  Lakanoille lapsen laitti,
  Liitti liinavuotehelle;
  Tuossa potoi puolen vuotta,
  Kesäkauen kellitteli,
  Alta lattia lahovi,
  Päältä peite märkänevi,
  Vuoe liinan tappurainen,
  Päistäriset päänalaiset.
  Ukko Väinölän sokea,
  Ulappalan umpisilmä,
  Oli teitensä käviä,
  Matkustensa mitteliä,
  Polki jalkansa polohon,
  Kivehen kynäsnenähän,
  Ikuisehen äilämähän;
  Tuota potoi puolen vuotta,

  Kiviukko rautasaapas,

  Kuppataudissa.
 
  Oh sinä, paha pakana,
  Herja helmojen alainen,
  Rietta reisien välinen,
  Rievesuu, rääväleuka,
  Kylän kumma, naisten herja,
  Häpeä hyvän urohon,
  Kun viskoit vihaista vettä,
  Kellankarvaista kakaisit,
  Märkänä märättämähän,
  Tämän ihmisen ihoa,
  Luovu pois, paha pakana,
  Katoa, kamala herja,
  Ohimia ottamasta,
  Mulkkuja mutelomasta;
  Ota, vintilä, vihasi,
  Omat kuonat kulkkuhusi,
  Kitahasi kiehumahan,
  Navan alla naukumahan!
  Pois minä sinun manoan:
  Maahasi, paha, pakene,
  Vilttihin vihaisen vaimon,
  Äkäpuuskan palttinoille!

  Kutta, h.
  kyppö kynnöksesi,
  Karavarsi kannoksesi,
  Ohoh sinua, riisi rietta,
  Riisi rietta, hiisi hylky,
  Verikaation vetämä,
  Hurmehousun huiskuttama,
  Piian pilkka, naisen nauru,
  Häpeä hyvänki miehen,
  Rietto reien juurehinen,
  Kaatiollinen kavala,
  Reisivermojen repijä,
  Haarojen hajottelia,
  Mikä toi sinun tupahan,
  Ken sinua tänne käski
  Syömähän, verinen koira,
  Hiien rakki, raastamahan,
  Repimähän reien juurta,
  Kaatioita kaivamahan!
  Pois minä sinun manoan,
  Mene tästä, kunne käsken,
  Kiven kirjavan povehen,
  Paaen paksun palleahan,
  Jok' on paksu kuutta syltä,
  Sekä seitsentä leveä;
  Tummennet sä, Lemmon tuoma,
  Himmennet sä, Hiien hurtta,
  Syömästä, susi manalan,
  Tuonen rakki, raastamasta.

  r., raasi raatta,
  Verikattehen vetäjä,
  Hurmehurstin huiskuttaja,
  vetäjä,
  Rumahousun huiskuttaja,
  Rietta juurellinen  kaivelia

  Saatti sammalhuonehesen,
  Voi sinua piian pilkka,
  Hekku helmojen alainen,
  Riisi poika riekamoinen,
  Huikkahelma huijalainen,
  Syöjättären synnyttämä,
  Mammottaren lallattama!
  Et sä silloin suuri ollut,
  Etkä äijältä äreä,
  Syöjättären syämen alla,
  Alla maksan Mammottaren;
  Joko nyt suureksi sukesit,
  Äreäksi ärtelitse,
  Kun sa lempo leikkasitse,
  Panitse pahapakana,
  Kannettua kalvamahan,
  Tehtyä teloamahan!
  Mistä tulit tälle maalle,
  Tungitse tähän tupahan,
  Mistä rietta riivasitse,
  Mistä herja herjasitse,
  Saitko saksan palttinoista,
  Verkahousuista veitse,
  Porton paian poimehista,
  Huoran hurstin hulpehista,
  Tämän ihmisen iho'on,
  Emon tuoman ruumihisen?
  Herkeä nyt Hiien hurtta,
  Raukea manalan rakki,
  Ei joua iho imeisen
  Sinun rietta riivataksi!
  Mene tästä, kunne käsken,
  Vieri verkapöksylöihin,
  Kauppiasten kaatioihin,
  Porton paian poimehisin,
  Huoran hurstin ompeloihin,
  Pahan vaimon vaattehisin!
  Sielt' oot turkka tullunnaki,
  Mieron herja heitettynä,
  Märkinä märättämähän,
  Panemahan paisumina.
  Et siellä sijoa saane,
  Mene rietta metsolahan
  Suen suurille sijoille,
  Karhun louhikartanoille,
  Syömähän suen lihoja,
  Karhun luita luhtomahan,
  Sapsoa sinisen hirven,
  Emäpeuran pohkeita;
  Ori siell' on kyrmyniska,
  Sen sä reisiä retusta,
  Sen sä säre sääriluita,
  Sekä niskoa nitusta!
  Kun ei siitä kyllin liene,
  Toki tieän muunki paikan:
  Tuonne mie sinun manoan
  Ikuisehen helvettihin;
  Hepo kuoli helvetissä,
  Varsa vuoressa valahti,
  Siin' on potka purraksesi,
  Kalutaksesi kavio,
  Ilman ihmisen ihotta,
  Emon tuoman ruumihitta.

  riikamoinen,
  reppeloinen  riettahinen

  Riikamoinen, ruikamoinen,
  laulattama!
  kaatamahan  kaivamahan

  Veran ääristä vetäyit,
  kutta kulkenunna,
  kalvamahan,
  Lapaluita Hiien hirven,
  Kultasuitsi, hopeapäitsi,

  Kupua ja paiseita loitsiessa.
 
  Oh kupu, kuhun osasit,
  Voi ruhka, mihin rupesit,
  Voi pahka, mihin panihet,
  Iho'on imento raukan,
  Emon tuoman ruumihisen,
  Tulit keski keukamalle
  Jokahisen nähtäväksi,
  Kaikkien katseltavaksi!
  Puuhun ennen puhkat kasvoi,
  Puuhun puhkat, maahan mähkät,
  Kuusehen veriset kuplat,
  Paisumaiset pihlajahan,
  Eikä kavon kantamahan,
  Ihmisen imettämähän.

  rupi, r., paise, p.
  puhka  puhko, pahko, pehko
  puhka  puhko ...
  mahka  muhko

  Mätäs maahan k.
  Mätäs maahan, pahka puuhun,
  Honkahan kupla,
  Paha paise
  Jos en mie poloinen poika
  Oikein arvata osanne,
  Mist' on pulmat puuttunehet,
  Sekä syplät syntynehet,
  Kaulan kaitoihin lihoihin,
  Henkireiän hiertimehen;
  Jos minä sanoja uuvun,
  Käyn mä noita noutamassa
  Pohjan pitkästä perästä,
  Lapin laajoilta saloilta.
  Omp' on eukko Pohjolassa,
  Joka saattavi sanoa,
  Kuin kupu kuristetahan,
  Paha pahka painetahan,
  Kokon kourilla kovilla,
  Iskimillä ilman linnun,
  Joilla kouristan kupua,
  Sekä painan paisumaista.
  Vaan jos ei totelle tuosta,
  Karhull' on käet kämeät:
  Kaiva karhu kynsilläsi,
  Kourillasi kouristele,
  Paina näitä pahkuroita,
  Mauriaisen mahkuroita!
  Kun ei vielä tuosta huoli,
  Kohotan kiveä kolme
  Tuolta Tuonelan joesta,
  Pyhän virran viertehestä,
  Joilla ma kuvut kuristan,
  Joilla painan pahkat maahan.
  Jos ei sitten siitä huoli,
  Eikä tuostana totelle,
  Kivi kirkon korkunainen,
  Paasi linnan paksunainen,
  Kupuja kuristamahan,
  Pahkuroita painamahan!
  Kun ei siitä kyllin liene,
  Otan oksakassarani,
  Jolla kuhmuja alennan,
  Jolla kaivan kannikoita,
  Sekä juurran juurikoita,
  Luota luun, lihan välistä,
  Ulos luuta lussomasta,
  Jäseniä jänttämästä.

  puhkuja puserran,
  Joilla painan paisehia.
  muhkurata,
  joesta juoksevasta,
  Kukki neito Kuuteratar
  Kutoi mulle kulleroita,
  Paahkoi munapalleroita,
  Alla kuusen kukkalatvan,
  Jolla painan paisehia,
  Jolla puhkuja puserran,
  Painan pahkat paisumasta,
  Alennan ylenemästä.
  Painu nyt pahka painettaissa,
  Ehkene ehäistäessä,
  Jos et painu painettaissa,
  Ehkene ehäistäessä,
  Otan köyen kolmisäisen,
  Jolla ma kuvun kuristan;
  Kestä nyt köysi kolmisäinen,
  Pysy paula palmikolla,
  Kupua kuristaessa,
  Paisumaista painaessa;
  Katoa nyt kasvamasta,
  Alene ylenemästä;
  Puun juuret punottukohon,
  Kiven juuret kiintyköhön,
  Kasvakohon kannon juuret,
  Kuusen juuret kuohukohon,
  Hongan juuret huokukohon,
  Kohotkohon koivun juuret,
  Lepän juuret leutukohon,
  Hajotkohon haavan juuret,
  Tuomen juuret turvotkohon,
  Pajun juuret paisukohon,
  Elköhön iho imehnon,
  Karvainen kavon tekemä!

  paha p.
  K., elekä kasva,
  A., ele ylene;
  Alas painu, ele paisu;
  liettyköhön  liejutkohon, lensukohon,
  lellukohon, lemmaskohon, kärsiköhön

  Haletkohon j., turpukohon,
  Ennenkun imeisen,
  Tahikka kapehen karva!
  Käpene sä Hiien kääpä,
  Painu pois sä Lemmon pahka,
  Painu paha paisumasta,
  Äkämä äristymästä;
  Kun ma kierrän, sie kitisty,
  Kun ma painan, niin sä painu,
  Painu paha, ele paisu,
  Alene, ele ylene!
  Lahokanto kasvakohon,
  Pökkelö pöhöttyköhön,
  Haletkohon hietaharju,
  Maa paksu pakahtukohon,
  Ei iho imehno raukan,
  Kavon kantaman hipiä!
  Kulu pois nyt Hiien kuttu,
  Kao konna, ele kasva,
  Kulu pois kuun kululla,
  Kao viikon vieremällä;
  Kaihi kuu katoessansa,
  Kaihi päivä viertessänsä,
  Aurinko aletessansa,
  Kainompi sinä sitäki!

  Äkämä ele äristy;
  Alene ylenemästä!
  Kaita kaotessansa,
  Päivä maata mennessänsä,
  Kaiemmaksi sie
  Lähe nyt liika liikkumahan,
  Ilman rietta rientämähän,
  Karvalta kavon tekemän,
  Emon tuoman ruumihista,
  Herkeä helottamasta,
  Paha marja maatumasta,
  Tieän mä sinun sukusi,
  Kanssa kaiken kasvantosi!
  Sumust' on sinun sukusi,
  Kaihe'essa kasvantosi;
  Sumuhun sinä sulaos,
  Kaiheesen sinä katoos,
  Kupehesen kuivan kuusen,
  Lahokannon kainalohon!
  Kun ei siitä kyllin liene,
  Muuta muunne moisiosi,
  Sikemmä sijasi hanki,
  Painu tuonne, kunne painan,
  Ahoille alastomille,
  Puille petkelettömille,
  Peltoihin nätäperihin,
  Pimeähän Pohjolahan,
  Runkohon rutimoraian,
  Rutjan kosken partahalle,
  Korvalle tulisen kosken,
  Kosken kuuman kuohuville!
  Kun ei siitä kyllin liene,
  Tuonne ma sinun manoan
  Hiien hiilien sekahan,
  Pahan vallan valkeahan,
  Harkkoihin hakattavihin,
  Teräksihin tehtävihin,
  Jossa kupla kuohukohon,
  Hiien kello kiehukohon,
  Tulisessa taikinassa,
  Hiien hiilien seassa!

  Summasta oot synnytetty,
  Tehty tietämättömästä;
  Kuku siellä Hiien kupla,
  Keiku siellä Lemmon kello,

  Käärmeen puremissa.

  Mato musta, maan näköinen,
  Toukka tuonen karvallinen,
  Kuppelo kulon alainen,
  Herja heinän juurehinen,
  Läpi mättähän meniä,
  Puun juuren pujottelia!
  Kuka sun kulosta nosti,
  Heinän juuresta herätti,
  Maan päällä matelemahan,
  Tiellä teukalehtamahan;
  Kuka nosti nokkoasi,
  Kuka käski, ken kehotti,
  Päätä pystössä piteä,
  Kaulan vartta kankeata
  Vasten käskyä Jumalan?
  Luojapa sinun kirosi
  Mahallasi maata käyä,
  Maa käyä, kivi kalua.
  Käskikö sinun isosi
  Tahi vaati vanhempasi
  Tähän työhön törkeähän,
  Paljolta pahantekohon,
  Kun sä koskit kielelläsi,
  Ilkeä ikonillasi,
  Vainko teit omalla päällä,
  Oman oikkusi perästä?
  Pure kurko poikiasi,
  Omia tekemiäsi,
  Ele ihmisen ihoa,
  Karvoja kavon tekemän!

  Kulkia a., Heitto h.
  Mato musta maanalainen,
  Harmaja havun alainen,
  Maan on sammalen alainen,
  Lehon lempi lierukainen,
  Hivusletti Hiien immin,
  Paholaisen partakarva,
  Aholaisen aian vitsas,
  Rumalaisen roukkupuola,
  Pirun piiska, Hiien ruoska,
  Pahan hengen paian nauha,
  Lepiköissä lenteliä,
  Pajustoissa puuhailia,
  Läpi aitojen ajaja,
  Läpi kannon kaivelia!
  Ken sun, mammo, maasta nosti,
  Kuka heinistä herätti,
  Kartanolla kapsamahan,
  Rikoilla ripuilemahan,
  Kielin pienin koskemahan,
  Suin matalin maistamahan?
  Ken käski pahalle työlle,
  Työlle kehnolle kehotti,
  Isosiko vai emosi,
  Vaiko vanhin veljiäsi,
  Vai nuorin sisariasi,
  Vaiko muu sukusi suuri,
  Kun tulit tulen näköisnä
  Vainko rauan karvallisna,
  Purit ihmisen ihoa,
  Karvoa kavon tekemän?
  Luulitko puuta purrehesi,
  Pajun juurta pannehesi,
  Kun purit ihmisen ihoa,
  Karvoa kavon tekemän!

  Lehen lemmen  lemmon
  lielakoinen,
  Hiien immen rintarisku,
  Ahkolaisen aian vitsa,
  Roomalaisen karjaruoska,
  paian rihma,
  Kuka mammon n.
  Tiesitkö  toivoitko
  Mato musta, kyy viherä,
  Kyy vihainen kyykeröinen,
  Haamu haltian näköinen,
  Aave aian vierellinen,
  Raippa raunion alainen,
  Kieppi kannon juurehinen,
  Läpi turpehen tulia,
  Maan päällä matelehtija,
  Puun oksalta puotteleija,
  Päälle heinän heitteleijä!
  Joko söit syötäväsi,
  Haukkasit halun perästä,
  Kun purit elävä raukan,
  Raavas raukan runnistelit,
  Lehmän nänniä näpistit,
  Maistelit mahan alusta?
  Mik' on sun vihoihin viennä,
  Häpeihin hämmentännä,
  Ken sun konnusta kohotti,
  Herätteli heinikosta,
  Alta kulmun kulkemahan,
  Maan päällä matelemahan,
  Pään kurjan kujertamahan,
  Suun mustan mutelemahan,
  Ken se kieltäsi kehotti,
  Kuka käski käyriölle,
  Kun tulit kovin vihaisna,
  Äreänä ärtelihet,
  Lehmän nänniä näpistit,
  Raavas raukan runnistelit?

  kyy punainen,
  Alta t., makuuttelia,
  kullan k.
  sinun syyttä käski,
  Sinä vanha maan matonen,
  Maan rikka, manalan rikka,
  Pihan rikka, pellon rikka,
  Rikka kaiken ristikansan,
  Alla aitojen asuja,
  Lahokannon kaivelia,
  Kulon kultaisen alainen,
  Pinon pitkän vierehinen,
  Pettäjä ijän ikuinen,
  Petit meitä ennen muita,
  Petitpä esi-isämme,
  Valehtelit vanhempamme,
  Petit Luojan kaikkivallan,
  Itse julkisen Jumalan:
  Lupa sulle annettihin,
  Lupa kulkea kulossa,
  Mataloita maan sisässä,
  Vaan ei annettu lupoa
  Ruveta rumille töille,
  Käyä töille törkeille.
  Ethän kulkenut kulossa,
  Mateloinut maan sisässä,
  Kun rikoit ihon imeisen,
  Turmelit emosen tuoman!
  Miksi nostit norpoasi,
  Kuksi päätäsi kohotit,
  Ylemmäksi heinän juurta,
  Heinän juurta, maan mätästä,
  Liikuttelit liiroasi,
  Kärseäsi käännyttelit,
  Irvistit ikeniäsi,
  Suutasi pahoin pitelit,
  Teit paljolta pahoa,
  Äijältä tihua työtä,
  Pahoin sulle, pahoin mulle,
  Pahoin meille kummallenki?
  Miksi pistit, kun ma kielsin,
  Miksi maistit, kun manasin?
  Ei sua käskenyt isosi,
  Ei isosi, ei emosi,
  Tekemähän näitä töitä,
  Ristittyä rikkomahan,
  Kastettua kaatamahan,
  Tehtyä teloamahan.

  r., mannun r., r., toppa,
  j., marjan vartta,
  Paha s., paha m., Paha k.
  Eikä valta vanhempasi,
  Mato musta maasta nousi,
  Etana ve'en emiltä,
  Puremahan, pistämähän
  Tuota ihmisen ihoa.
  Jouhikyy, kanaljan poika,
  Miksi teit tihua työtä?
  Tule nyt työsi tuntemahan,
  Myrkkysi mykäisemähän,
  Veä myrkkysi välehen,
  Saata sappesi kotia,
  Tahi huuan huijahutan
  Isälleni Jesukselle,
  Muorilleni Maarialle,
  Näkemähän näitä töitä;
  Se sun myrkkysi mykäisi,
  Sappesi kotia saatti,
  Syösti syömäsi syvähän,
  Puremasi purkaeli,
  Pihisti sun pihtimesi,
  Ja kavensi kalpimesi.
  Mato musta, kyykeröinen,
  Kyykeröinen, kääkeröinen,
  Tule työsi tuntemahan,
  Pahasi parantamahan,
  Oisiko kirjavan kipeä,
  Tahi mustan muikkoama;
  Jos olet pannut, niin paranna,
  Jos sa koskit, niin kohenna!
  Lienet hampahin hakannut,
  Tahi iskenyt ikenin,
  Eli kielin keipatellut,
  Eli purstoin puikkaellut,
  Tahi hengin huokununna,
  Ota pois omat kipusi,
  Veä myrkkysi vetenä,
  Maitona pahat panosi,
  Alle haikuhammastesi,
  Kupuhusi kultaisehen,
  Vaskisehen vatsanasi,
  Saata sappesi sisähän,
  Alle viien vyöllisesi,
  Kuuen kultarenkahasi;
  Kun lienet punaista purrut,
  Punaisehen puuttukohon,
  Lienet hieltänyt hipiän,
  Hipiähän hiutukohon;
  Syämetön pakahtukohon,
  Syämellinen säästyköhön!
  Kun ma etsinen emosi,
  Haen valta vanhempasi,
  Vielä turvut tuskihisi,
  Paisut pakkopäivihisi,
  Äksyihisi äksyelet,
  Halkielet haikuihisi,
  Eikä ruumis immen tuoma,
  Ei karva kavon tekemän;
  Katkeat häjy kaheksi,
  Konna kolmeksi muruksi,
  Kuin on leppäinen kalikka,
  Tahi kuusinen korento.

  Kirjavanko lie k., Vainko m.
  Kun sa lienet purstoin pannut,
  Tahi hampahin hakannut,
  vihasi, vetehen,
  sääntyköhön!
  Itse paisut  painut
  pakkoihisi,
  Turvat  tuivut, tummut
  tuskapaikoillesi,
  Haluihisi halkielet,
  Ei ruumis elävä raukan,
  Karva luontokappalehen;
  paha pakana,
  kolmeksi murenet,
  Matoa on monen näöistä,
  On sinistä, on punaista,
  Ompi kellan karvallista,
  Kirjavan kiven näöistä,
  Vaan ei tuon pahan tapaista,
  Eikä kammon karvallista.
  Kyllä mä sukusi tieän,
  Sinun, sykkä, synnyntäsi:
  Maast' on synty suuremmaisen,
  Suuremmaisen, pienemmäisen,
  Maastapa sinäki synnyit,
  Maa isosi, maa emosi,
  Maa on valta vanhempasi,
  Multa sinä, multa minä,
  Maata yhteistä elämme.
  Se oli sinun sukusi,
  Annas katson karvojasi,
  Luettelen luomuksesi.
  Koht' on karvasi luettu,
  Minkä karva lienetkänä,
  Sininenkö vai punainen,
  Vai on kellan karvallinen,
  Vainko valkean verevä,
  Räkkirauan karvallinen,
  Sinervöisen sirkun karva,
  Vainko kaiken ilman karva,
  Taivahan sinervä karva,
  Karva kaiken jyttynäinen,
  Kaikkien kavetten karva,
  Hiien karva kaiketikki,
  Pirun karva pinnahainen,
  Pahan karva pannahainen.

  Siin' s.
  vasken k.
  valeva,
  Karva kaiken ilmallinen,
  Karva kaiken perkelehen.
  Tuonen toukka, maan matonen,
  Kyy vihainen kyymeläinen,
  Tieän mä sinun sukusi,
  Vaan en konna karvojasi,
  Onkohan se Hiien karva,
  Pirun karva, pilven karva,
  Tuulen karva, tuiskun karva,
  Sään karva, satehen karva,
  Lumen karva, luskan karva,
  Maan karva, mataran karva,
  Puun karva, kanervan karva,
  Pajun karva, tuomen karva,
  Lepän karva, lemmen karva,
  Kukan karva, kullan karva,
  Kulon karva, kellan karva,
  Kiven karva, kannon karva,
  Rauan karva, vasken karva,
  Maholehmän maion karva,
  Sinen karva, sirkun karva,
  Kaiken ilman kaaren karva,
  Karva taivahan yheksän,
  Enkä huoli karvoistasi,
  Minkä karva lienetkänä,
  Itse karvasi valitse!

  Lehen k., k.
  k., heinän k.
  Helyn k., heinän k.
  Kuloheinän kuiva k.
  Karva kaskisen kapulan,
  Kun oli Herra hengen luonut,
  Luoja käärmehen kuvannut,
  Pyynnön Pietarin perästä,
  Luonut hampahat häjylle,
  Saanut kielen keion suuhun,
  Silmät päähän siunannunna,
  Niin tuo lausui suuri Luoja,
  Sanoi santta Pietarille:
  "Koita Pietar sormellasi,
  Mik' on mytty mättähällä!"
  Santta Pietari paneikse
  Koittamahan sormellansa,
  Pisti suuhun peukalonsa,
  Kätens' otsahan ojensi.
  Niin se ilkeä itikka
  Pani sormen Pietarilta;
  Tuli tuska Pietarille,
  Alkoi Ristusta rukoilla:
  "Ota Herra henki tuolta,
  Luoppa konna kuolemahan!"
  Niin sanovi suuri Luoja,
  Vastasi vakaa Jumala:
  "Emmähän molemmin tehne
  Yhen päivän valkeuella,
  Sekä henkeä suvanne
  Että luone kuolemahan;
  Jo minä sanoin sinulle:
  Pahasta paha tulevi,
  Kipu ilkeän kinosta,
  Konna konnan oksennosta."
  Santta Pietari sanovi,
  Rutosti rukoelevi:
  "Tee nyt sitten terveheksi
  Herran hengellä hyvällä;
  Kun sa Herra hengen annoit,
  Luo kanssa katsesanoja,
  Mikä neuvoksi hyväksi
  Näissä konnan koskemissa!"
  Olipa aikoa vähäisen,
  Niin se raukka maan matonen
  Pani Jesuksen hevosen,
  Rikkoi ruunan Ristukselta,
  Puhki puisen tallin sillan,
  Läpi ruuhen vaskipohjan.
  Niin sanovi suuri Luoja,
  Puhuvi puhas Jumala:
  "Mato musta maanalainen,
  Toukka tuonen karvallinen,
  Miksi teit tihua työtä,
  Katkoit tuonen karvallista?
  Heinissä sinun sijasi,
  Asuntosi alla aian,
  Sinne siirräite välehen,
  Alas kursohon kuoite,
  Piilojasi piilemähän,
  Töitäsi häpeämähän!"

  Käskyn p.
  Virkki Ristus P.
  suuta s.
  Eikö pure sormeasi!
  Koitti suuta s.
  Puri P.
  Ristusta rukoelevi:
  Teeppä Herra t.
  Luo Luoja  tuolle
  puhesanoja,
  Puhki soimen v.
  Kulossa  konnussa
  kotisi,
  Kivi kirja kartanosi  linnasesi

  Tungeite kulohon kurja,
  Kyy vihainen, kyymeläinen,
  Kyymeläinen, käämeläinen!
  Pois minä sinun manoan,
  Ei täällä sinun sijasi.
  Kule kurja kursikkohon,
  Heilahuta heinikkohon,
  Kaaloa kanarvikkohon,
  Risukkohon aian alle;
  Tunge pääsi turpehesen,
  Mätä mattahan sisähän!
  Mättähässä sun majasi,
  Alla turpehen tupasi;
  Jospa tuolta pääsi nostat,
  Pääsi survon huhmaressa,
  Pieksän petkelen terällä,
  Kielesi kivellä jauhan.

  Kyymeläisen kyntövitsa!
  kurjana kulohon,
  Mene herja h.
  Katoa
  Mato musta maan alainen
  Kiemura kiven alainen!
  Tuonne ma sinun lähetän
  Venosehen pienosehen,
  Veet väljät vieremähän,
  Virtaveet vilajamahan,
  Siell' on vettä juoaksesi,
  Kun lienet vesimatonen.
  Vaan kun lienet maan matonen,
  Mene tuonne, kunne käsken,
  Veäite villakuontalona,
  Pavun palkona kuleksi,
  Kuhaiten kulon sisähän,
  Helähellen heinikkohon,
  Pujotellen puistikkohon,
  Mäkeltäiten mättähäsen,
  Haon alle hautumahan,
  Maan alle makoamahan;
  Siell' on maata syöäksesi,
  Hakoa havutaksesi.
  Kun ei siitä kyllin liene,
  Tuonne ma sinun manoan,
  Kiven alle kirkumahan,
  Paaen alle parkumahan.
  Kiro siellä kinnahainen,
  Paru siellä pannahainen,
  Sinä pitkänä ikänä!
  Jospa sieltä päätä nostat,
  Kohottelet kuonoasi,
  Pääsi poikki leikatahan
  Kymmenellä kynnyksellä,
  Sa'an salvamen nenällä.

  Kiekura  kiekara
  Virtahan  virroissa
  Haavan halkona k.
  kule kulossa,
  Pujottele p., Mäkelläite m.
  kiljumahan  kiiltämähän

  Kannon alle kaljumahan.

  Leinissä.

  Hyvä leini, kaunis leini,
  Maarian makea leini,
  Lähe pois, palaite muunne!
  Iski Ukko valkeata
  Leppäisihin lastuloihin
  Tinaisella tanterella,
  Joihin leiniä puhalsin
  Ihosta imento raukan.

  Liikoja pois leikatessa.

  Puukko pilvistä putosi,
  Vieri veitsi taivahasta,
  Taivon taitava takoma,
  Pää kulta, terä hopea.
  Putosip' on polvilleni,
  Käteheni oikeahan,
  Pää pysyi minun käessä,
  Terä Luojan kukkarossa;
  Sillä mä muhkuja mutelen,
  Sekä juurran juurikoita.
  Ellös olko milläskänä,
  En minä sinä ikänä
  Kuukausin käsin pitele,
  Vuotta koprin kollottele,
  Yks' on yrki oltavata,
  Pikkunen pieltävätä.
  Enkä mä kovasti koske,
  Karvahasti karsiskele,
  Kosken karva korttehella,
  Vetelen vesisaralla,
  Veran syrjällä syseän,
  Sanon tuulen tuulemaksi,
  Viemäksi vilun vihurin,
  Raju-ilman ratkomaksi.
  Missä veitsellä vetelen
  Eli raualla rapoan,
  Sima vierköhön sijalle,
  Mesi päälle virtokohon,
  Sima rauan suumalohon,
  Mesi rauan raatehelle!
  Jos rauta pahoin tekevi,
  Lempo veistä vierähtävi,
  Liha Lemmon leikatahan,
  Paha pannahan kaheksi,
  Tekemällänsä terällä,
  Rauallansa raatamalla,
  Polvella oman emonsa,
  Oman vanhemman varassa.

  putoa,
  kullan, hopean.
  Poikkipuolin p.
  Kärki Jesuksen käessä;
  Kärki käessä Kaikkivallan;
  En minä kovalla k.
  Enkä karsi karkealla,
  Vesiheinällä vetelen,
  Saran s.
  jääköhön jälelle,
  Rautaruoste raiskatahan
  Valkeassa Väinämöisen.
  raantehelle!
  Omallansa miekallansa,
  Raualla rakentamalla,

  Loukkausvioissa.
  
  Ukko Turjasta tulevi,
  Mies pieni Pimentolasta,
  Astua tytyttelevi,
  Käyä nyrkähyttelevi,
  Suonivihkonen sylissä,
  Verta kauhanen käessä,
  Lihalimppu kainalossa,
  Luuta luikaro pivossa.
  Tuop' on loihe loitsiaksi,
  Panihe parantajaksi,
  Lihat liitti luihin kiinni,
  Luut liitti lihoihin kiinni,
  Suonet suonihin sovitti,
  Verta suonien sisähän.

  Neitsy Maaria emonen,
  Puhas muori, muoto kaunis,
  Astui taivahan rajoa,
  Ilman viertä viiletteli,
  Suonta vyyhti olkapäällä,
  Verta vakka kainalossa,
  Luuta luikkaro käessä,
  Lihalimpsi hartehilla.
  Kust' oli suonta sortununna,
  Siihen suonta solmieli,
  Mistä verta vuotanunna,
  Siihen verta vuoatteli,
  Mistä luuta lutkahtanna,
  Siihen luuta lukkoeli,
  Kusta liikkumia lihoa,
  Siihen liitteli lihoa,
  Pani paikat paikallensa,
  Sijallensa siunaeli.

  Nikotuksessa.

  Mene nikka niinistöhön,
  Minä niinen kiskojaksi,
  Mene nikka tuohistohon,
  Minä tuohen kiskojaksi;
  Mene nikka niinistöhön,
  Minä niinen j.n.e.  kertoen
  entiset sanat, kunnes nikka
  heittää

  niineen,
  niinen kantajaksi,
  tuuleen,
  tuulen kantajaksi,
  niineen, niinen j.n.e.

  Niukahuksissa.
 
  Jesus kirkkohon ajavi,
  Maaria ma'attelevi,
  Korealla korjallansa,
  Punaisella purrellansa.
  Ajoi kaiten kankahia,
  Viiton vierikkomäkeä;
  Pyy pyrähti, maa järähti,
  Jesuksen veret värähti.
  Hepo sälkö säikähtihen,
  Hiveltyi hevosen jalka,
  Kivisellä kirkkotiellä,
  Karisella kankahalla.
  Ken se nyt luvun lukevi,
  Kuka suonet solmeavi?
  Kenpä muu, jos ei Jumala:
  Jesus korjasta kohosi,
  Maahan astui Maariainen,
  Suonisystyrä sylissä,
  Kalvokääry kainalossa,
  Paikkoja parantamahan,
  Jäseniä liittämähän,
  Suonia sovittamahan.
  Itse suonia siteli,
  Päitä suonten solmieli,
  Suonilankoa lukevi,
  Lukulangat lasketteli.
  Mist' oli suonta suljahtanut,
  Siihen suonta solmusteli,
  Mistä luuta luiskahtanut,
  Siihen luuta luikahutti,
  Mistä liutunut lihoa,
  Siihen liitteli lihoa,
  Mistä kalvo katkennunna,
  Siihen kalvon kasvatteli
  Ehommaksi onnellista,
  Paremmaksi muinollista.

  Hiukahtui j.
  Maaria maahan ryömyllehen,
  Suonisykkyrä s.
  Pahoja p.
  laskieli.
  solkahtanut  soikahtanut

  loukahtanut,
  karvat k., karvat
  Jesus kirkkohon menevi,
  Maaria messuhan matavi,
  Aivan aamulla varahin,
  Sunnuntaina huomenessa,
  Hevosella hiirevällä,
  Kalahauvin karvaisella,
  Lohen mustan muotoisella,
  Siikasen sileyellä.
  Ajoi soita, ajoi maita,
  Ajoi aukeita ahoja,
  Kalevalan kankahille,
  Osmon pellon pientarelle;
  Ajoi siitäki sivutse
  Heliäistä hiekkatietä,
  Ajoi pitkän sillan päähän.
  Tuli työ, satu tapahtui,
  Sivussa sinisen sillan,
  Päässä portahan punaisen:
  Pyy pyrähti, maa vavahti,
  Jesuksen veret vivahti,
  Luikahti hevosen jalka,
  Taittui varsan säärivarsi,
  Hiekkahan helisevähän,
  Multahan muhisevahan,
  Ahin aian kääntimessä,
  Veitikan veräjän suussa.
  Jesus maahan ratsahilta,
  Heittihen hevon selästä
  Hivellystä katsomahan,
  Vammoa parantamahan;
  Itse istuihen kivelle,
  Paneusi polvillehen,
  Suonia sovittamahan,
  Jäseniä jatkamahan.
  Koppoi jalan kopranansa,
  Käämi kämmenyksihinsä,
  Luut panevi luuta vasten,
  Jäsenet jäsentä vasten,
  Vereksi punaisen langan,
  Sinilangan suoniloiksi;
  Kaikki yhtenen asetti,
  Sijallensa siunaeli.

  Huomenella,
  hiirikolla,
  Hiirukaisella hevolla,
  Sivulla  siklalla
  vaajan vaahterisen;
  Sini sillan tutkamessa,
  Likasillan liitoksessa;
  syän särähti  tärähti, värähti

  Lutkahti  katkesi
  Niukahti  niveltyi
  Hevoselta jalka poikki,
  Veitosen v.
  Ukko kirkkohon menevi
  Satulassa saarnisessa,
  Hevosella hirvisellä,
  Hylkehen lihavuuella.
  Ajoi siltoa sinistä,
  Kitronin joen ylitse,
  Ratsasti kivistä tietä
  Kohti vuorta korkeata;
  Liukasti hevosen jalka,
  Taittui tammaksen käpälä,
  Kahen kallion rakohon,
  Kiven kolmen koukelohon;
  Ukko kirposi selästä
  Maahan laukin lautaselta.
  Salapoika Vuolervoinen
  Sep' on suorihen avuksi
  Suonia sitelemähän,
  Jäseniä laittamahan;
  Mist' oli luu lomaksi mennyt,
  Luu lomaksi, suonet päiksi,
  Siihen luuta lukkoeli,
  Siihen suonia siteli,
  Pujotti punaisen langan,
  Mustan langan laaitteli.

  Satulalla sarvisella,
  Kivisen y.
  Vasten  nousi
  luuta loukahtanut,
  muotoiseksi.
  Miss' on suonet solmittuna,
  Lukulangat laskettuna?
  Tuoll' on suonet solmittuna,
  Lukulangat laskettuna,
  Sivulla sinisen sillan,
  Päässä portahan punaisen.
  Ken on suonet solminnunna,
  Lukulangat laskenunna?
  Suonetar sorea vaimo,
  Soma suonten ketreäjä
  Sorealla ketrinpuulla,
  Vaskisella värttänällä,
  Tuolin kultaisen kukulla,
  Rahin rautaisen nenässä,
  Se on suonet solminnunna,
  Lukulangat laskenunna.
  Santta Anni, armas neito,
  Tuo sorea suonten neito,
  Keträsi punaisen langan,
  Sinilangan siuvahutti,
  Langan mustan muiahutti,
  Keträllä hopeisella,
  Vaskisella värttänällä,
  Rattahalla rautaisella;
  Tuon jalkahan jamosi,
  Iho'on elävä raukan,
  Raavas raukan ruumihisen,
  Tahikka ihmisen iho'on,
  Kun oli nivel niukahtanna,
  Jäsenpaikka järsähtännä,
  Sijaltansa siirrähtännä,
  Laaultansa loukahtanna.
  Vene soutavi vähäinen
  Pitkän pilven rannan päällä,
  Venosess' on kolme miestä
  Suonisykkyrät sylissä,
  Kalvokääröt kainalossa,
  Kuka lankoa lukevi,
  Kuka suonta solmeavi,
  Ken luita sijottelevi,
  Noissa suonten sortumissa,
  Jäsenien järkkymissä.
  Tuli poika Pohjolasta,
  Uros uuesta kylästä;
  Tuo tulla tuhahtelevi,
  Astua lykyttelevi,
  Liutakesseli käessä,
  Suonivihko kainalossa,
  Mie noita anelemahan:
  Anna miekkonen minulle,
  Miepä noita tarvitseisin,
  Täst' on suoni sortununna,
  Täst' on liuta liikahtanna,
  Tästä kalvo katkennunna.

  Tuoll' on konttinen selässä,
  Siinä luuta, siinä muuta,

  Painajaisen ahdistaessa.

  On minulla säkki alla,
  Säkki alla, säkki päällä,
  Puntari peräni alla,
  Johon panen painajaiset,
  Hiien kuoliat kokoan.
  Kun ei siit' apua olle,
  Rahko rautasaappahassa
  Kiertävi kivistä vuorta,
  Se panevi painajaiset
  Alle orren, alle parren,
  Alle rautaisen katoksen,
  Alle kellon kielettömän.

  Pane, Rahko, painon alle,

  Palelteen vioissa.
  Pakkanen Puhurin poika,
  Talvipoika hyyhetyinen,
  Jo rikoit ihon imeisen,
  Turmelit emosen tuoman,
  Vaimon kantaman kaotit;
  Meni mies mehettömäksi,
  Uros uimenettomaksi.
  Pakkanen Puhurin poika,
  Tule nyt työsi tuntemahan,
  Pahasi parantamahan,
  Jos palelit, niin paranna,
  Jos sa koskit, niin kohenna,
  Tahikka sanon emolle j.n.e.

  Pakkanen, Näräpän poika,
  Talvipoika hyypelöinen,
  Minne nyt sinun manoan?
  Tuonne ma sinun manoan
  Pohjan pitkähän perähän,
  Lapin maahan laakeahan!
  Hyvä siell' on kylmän olla,
  Vilun ilman viivytellä:
  Siellä tanteren tasotat,
  Tapat petran taljoihinsa,
  Syöt likeltäsi lihoa,
  Luuta luotasi lokerrat.
  Kun sa et totelle tuosta,
  Niin tuonne sinun manoan:
  Pakkasen maon maha'an,
  Vilun viiman heltehesen.
  Kun siell' et sijoa saane,
  Mene tuonne, kunne käsken,
  Ylös pilvihin pakene,
  Talven ilma taivahalle,
  Rikkomasta ristittyä,
  Kastettua kaatamasta!

  palkimessa, vaivatta
  Kotihisi konna mennös,
  Maahasi paha paetkos;
  Sitte sinne tultuasi,
  Maahasi paettuasi,
  Kylmä siellä suuret kylmät,
  Täyet pakkaset palele;
  Kylmä kattilat tulelle,
  Hiilet uunin lietoselle,
  Leipä kylmä kiukoahan,
  Käet naisen taikinahan,
  Utarihin uuhen maito,
  Poika neitosen povehen,
  Pirttihin pätevä poika,
  Koiran pennut penkin alle,
  Kasin lapset karsinahan,
  Vatsahan hevosen varsa!
  Et sinä sitä totelle,
  Toki tieän toisen keinon:
  Tungen sun tulisijahan,
  Vaivuttelen valkeahan,
  Hiien hiilien sekahan,
  Lemmon liesi kiukahille;
  Ajan alle kuuman ahjon,
  Asetan alaisimelle,
  Sepän panna paljallansa,
  Vasaralla valkkaella,
  Panna paljalla lujasti,
  Vasaralla valkkaella.
  Et totelle tuotakana,
  Vääjänne väheäkänä,
  Vien suusi suven sijahan,
  Kielesi kesän kotihin,
  Jost' et pääse päivinäsi,
  Selviä sinä ikänä.

  Kylmä leipä pätsisehen,
  pätöinen p.
  Kokon  lattialle,
  Sepin s.
  Alle ahjon Ilmarisen;
  Siellä tongeite tulehen,
  Aseta

  Pistoksissa.
 
  Piru piiliä takovi,
  Lempo lehtikeihäitä,
  Saunassa savun seassa,
  Keskellä meren selosta.
  Itse meiän Herra Jesus
  Meni saunahan saloa,
  Keksi Lemmon kiukahalta
  Kärestävän keinojansa,
  Nuoliansa nostelevan
  Vasten meitä vaivaisia.
  Itse meiän Herra Jesus
  Sylin nuolihin ajoihen,
  Käsivarsin keihäisin,
  Ne syyti meren selälle,
  Alle aaltojen syvien;
  Ei niitä merestä löytty.

  Terästävän
  Piru piiliä takovi,
  Äkähiä ärryttävi,
  Tuolla Hiitolan pajassa,
  Lapin laahtotanterilla.
  Satuinpa minäki sinne
  Äsken päänä eillisenä
  Pirun piiliä tehessä,
  Äkähiä ärryttäissä,
  Teetin pihet pikkaraiset,
  Atulat alinomaiset,
  Joilla nouan noian nuolet
  Sekä ampujan asehet,
  Ihosta inehmo raukan,
  Emon tuoman ruumihista.

  Ä. Äijön poika,
  Lehtikorva-keihaitä,
  nostan  nopon
  Voi sua, noita, nuoliasi,
  Velho, veitsirautojasi,
  Piru pitkä, piiliäsi,
  Lempo, lehtikeihojasi!
  Ota pois omat pahasi,
  Asehesi ampujainen,
  Piru piilisi tavota,
  Keitolainen keihääsi,
  Ihosta imehno raukan,
  Emon tuoman ruumihista!
  Ammu tuonne nuoliasi
  Pahoihin pajurosoihin,
  Soihin mättähättömihin,
  Peltoihin alaperihin,
  Vuorihin teräksisihin,
  Rautaisihin kallioihin;
  Ammu kyitä käärmehiä
  Vuoren rautaisen raossa;
  Tahi nouse taivahalle,
  Ylös ilmahan pakene,
  Pilviä pitelemähän,
  Tähtilöitä tuikkimahan!

  Ammuksesi amputauti,
  Keito lehtikeihä'äsi,
  Tunge tuonne turmiosi
  Miten nyt nostan noian nuolen,
  Keion keihä'än ylennän,
  Tempoan terävän rauan,
  Veän pois pahan vekaran,
  Ihosta imehno raukan,
  Kavon tuoman ruumihista?
  Olipa iho imehnon,
  Tahikka kahimon karva,
  Se sieltä perittänehen,
  Nuoli nouateltanehen,
  Sanan voimalla Jumalan,
  Herran hengen säätämällä.
  Kun ei minussa miestä liene,
  Ukon pojassa urosta,
  Tämän nuolen nostajoa,
  Vasaman varottajoa,
  Mustakylki Vennon härkä,
  Jok' on sitkeä sivulta,
  Varsin vahva vartalolta,
  Suonilta kovin sorea,
  Se nyt tänne täytyköhön,
  Nuolia näpistämähän,
  Keihä'itä kiskomahan,
  Piikkiä tavottamahan;
  Se ennen ison ajalla
  Oli nuolten noutajana,
  Okahien ottajana,
  Ampurauan raastajana,
  Ihosta imehno raukan,
  Emon tuoman ruumihista.
  Kun ei siitä kyllin liene,
  Ompa härkä Hiitolassa,
  Satasarvi saatanassa,
  Jonk' on suu satoa syltä,
  Kita kolmen kosken verta,
  Se nyt tänne täytyköhön;
  Sehän nuolia vetäisi,
  Jukkoselkä junkuttaisi,
  Syämestä särisemästä,
  Alta nahkan naukumasta,
  Syämeltä kivuttomaksi,
  Vatsalta viattomaksi.
  Kun ei siitä kyllin liene,
  On susi Manalan mailla,
  Karhu Kalman kankahalla,
  Ylen ääretön äkämä,
  Sepä tänne täytyköhön
  Noian nuolen nostajaksi!
  Kun ei siitä kyllin liene,
  Omp' on poika Pohjolassa,
  Mies pitkä Pimentolassa,
  Sepä tänne täytyköhön
  Tämän nuolen nostajaksi,
  Väkärauan vääntäjäksi!
  Kun ei siitä kyllin liene,
  Ei totelle tuostakana,
  Pirulass' on pitkät miehet,
  Hirmut Hiiessä urohot,
  Pirujen pesäsijoilla,
  Hiien hinkalon e'essä,
  Kaikki nuolet nostamahan,
  Keihä'ät kerittämähän.

  nuoli nouttanehen,
  Vekara ve'ettänehen,
  huovunnalla,
  Pyhän Synnyn voiman kanssa.
  Äkähien o.
  Nuolten nystyjen nenässä,
  Hiitolass' on Hiien koira,
  hirvi H.
  Jukkoselkä Juuttahassa,
  Nostamahan noian nuolet!
  Lummekoirien koissa,
  Piru piikkijä takovi,
  Kärestävi keihäitä,
  Vasten ihmisen ihoa,
  Karvoja kavon tekemän;
  Minun on piikkini parempi,
  Teräkseni tehtosampi,
  Se on rauasta rakettu,
  Teräksestä tienaeltu,
  Pirun on piikki pihlajasta,
  Tahi koivusta koettu.
  Piru kun pisti yksin pistoin,
  Minä pistän kaksin pistoin;
  Piru pisti kaksin pistoin,
  Minä pistän kolmin pistoin;
  Piru pisti kolmin pistoin,
  Minä pistän neljin pistoin;
  Piru pisti neljin pistoin,
  Minä pistän viisin pistoin;
  Piru pisti viisin pistoin,
  Minä pistän kuusin pistoin;
  Piru pisti kuusin pistoin,
  Minä pistän seitsemillä;
  Piru pisti seitsemillä,
  Minä pistän kaheksilla;
  Piru pisti kaheksilla,
  Minä pistän yheksillä;
  Piru pisti yheksillä,
  Minä pistän kymmenillä;
  Piru pisti kymmenillä,
  Mie saoilla saikkaelen,
  Tuhansilla tuikkaelen,
  Pistän alta terveheksi,
  Keskeä kivuttomaksi,
  Päältä nuurumattomaksi.

  Jos sä pusket yksin puskin,
  pusken puskin; j.n.e.
  seitsen pistoin;
  Minä pistän saoin pistoin,
  Tuhansilla tuiviloitsen,

  Puun loukkaamissa.

  Kuin silloin sanottanehen,
  Miten tutkaeltanehen,
  Kun on koski koivun poski,
  Potkaisi petäjän poski,
  Emäpuu pahan tekevi,
  Tahi varpa vamman lyöpi?
  Noin silloin sanottanehen,
  Noin on tutkaeltanehen:
  Puu puhas Jumalan luoma,
  Kanto Herran kasvattama!
  Et sä silloin suuri ollut,
  Kun sa kummusta ylenit,
  Nousit maasta mansikkana,
  Mesimarjana metsästä,
  Kasvoit tuulen tuuvittaissa,
  Vilun ilman viihyttäissä,
  Liehuit lehtenä lehossa,
  Häilyit korvessa havuna.
  Miksi teit tihua työtä,
  Katkoit kalman karvallista,
  Rikoit ihmisen ihoa,
  Karvoa kavon tekemän?
  Vie nyt viitahan vihasi,
  Korpehen kovat panosi,
  Kankahalle katkomasi,
  Taikka toisin toimittelen:
  Tyven kaivan kankahasen,
  Latvan alho'on asetan.

  Kun on puu t.
  Vesa Jesuksen vetämä,
  Kun sua tuuli tuuvitteli,
  Vilu ilma viihytteli,
  maassa lehtisenä,
  haonna kankahalla.
  karkeasi,
  Pitäköhön puu pahansa,
  Varpa vammansa, vihansa;
  Minkä puu pusertanevi,
  Varpa vamman tuottanevi,
  Mesi puusta pursukohon,
  Sima jääköhön sijahan.
  Jos tyvi pahan tekevi,
  Latva mettä keittäköhön,
  Simoa sulaelkohon,
  Kipe'ille voiteluksi,
  Pahoille parantehiksi;
  Latvapuu pahan tekevi,
  Tyvi mettä työntäköhön,
  Simoa sirettäköhön.
  Min keskus pahentelevi,
  Sen ääret parannelkohon;
  Min ääret pahentelevi,
  Sen keskus parannelkohon;
  Min juuret pahan tekevi,
  Sen oksat parantakohon;
  Min oksat satuttanevi,
  Sen juuret parantakohon;
  Min syän pahentanevi,
  Sen pinta parantakohon;
  Min pinta pahentelevi,
  Sen syän parannelkohon;
  Omp' on syämessä simoa,
  Mesilammit laitasilla,
  Kipe'ille voiteluksi,
  Pahoille parantehiksi.
  Metiset on varsilatvat,
  Metisemmät latvan latvat;
  Metiset on varsityvet,
  Metisemmät tyven tyvet;
  Metiset on varsihavut,
  Metisemmät havun havut;
  Metiset on varsilehet,
  Metisemmät lehen lehet;
  Metiset on varsioksat,
  Metisemmät oksan oksat;
  Metiset on varsijuuret,
  Metisemmät juuren juuret.

  vihansa,
  vaivansa, kipunsa;
  Tahi varpu vammannevi,
  Kun tyvi t, kantakohon,
  teki pahoja,
  latvasella,
  emän oksat,
  Moni puu pahan tekevi,
  Moni varpa vamman luopi.
  Kun paju pahan tekevi,
  Koivupuulle mainitahan,
  Koivupuu imehtelevi,
  Työn pahan kohentelevi.
  Hakopuu pahan tekevi,
  Lehtipuulle mainitahan,
  Lehtipuu imehtelevi,
  Työn pahan lepyttelevi.
  Lehtipuu pahan tekevi,
  Hakopuulle mainitahan,
  Hakopuu imehtelevi,
  Työn on pahan hautelevi.
  Emäpuu pahan tekevi,
  Oksapuulle mainitahan,
  Oksapuu imehtelevi,
  Työn pahan ojentelevi.
  Oksapuu pahan tekevi,
  Emäpuulle mainitahan,
  Emäpuu imehtelevi,
  Työn pahan kehittelevi.
  Emäpuul' on mettä kyllin,
  Sekä oksilla simoa,
  Tekemillensä pahoille,
  Luomillensa kykkäröille:
  Päivänä jo eillisenä
  Satoi mettä latvoillensa,
  Latvoiltansa oksillensa,
  Oksiltansa juurillensa.
  Juuret kasvoi hienot heinät,
  Hienot heinät, pienet putket,
  Täynnä mettä ja simoa,
  Joista voie keitetähän,
  Puun pahan pusertamille,
  Luomillensa kykkäröille.

  Koivupuu kohentakohon.
  Havupuu t.
  Lehtipuu lepytelköhön.
  Havupuu hautokohon.
  Oksapuu ojentakohon.
  Emäpuu parantakohon.

  Raanin vaivoissa.

  Koiska juoksi koiskotellen,
  Pitkin tietä roiskotellen,
  Seisoi Ukko tien ohessa,
  Kysyi Ukko koiskaselta:
  "Minne koiskanen menevi,
  Kunne konna kulkemassa?"
  "Tuonne kulkenen kylähän,
  Kylän luita luhtomahan,
  Lihoa hapattamahan,
  Jäseniä jäytämähän."
  Sanoi Ukko koiskaselle:
  "Ei sinua sinne täy'y
  Ristittyä rikkomahan,
  Kastettua kaatamahan,
  Mene helvetin tulehen,
  Pahan vallan valkeahan,
  Riko ristimättömiä,
  Kaa'a kastamattomia!"

  Koiska juoksi tietä myöten,
  koiska k.
  Menen luuta luistamahan,
  liottamahan  likistämähän

  Jesus kävi tietä myöten
  Kanssa kielikumppalinsa,
  Pienen Pietarin keralla,
  Koi vastahan tulevi.
  Sai Jesus sanelemahan,
  Kysyvi kovasti koilta:
  "Mihinkäs menet matonen,
  Kunnes toukka toukkelehat?"
  Koiska vastaten sanovi:
  "Tuonne mä menen kylähän,
  Nuoren luuta luusimahan,
  Lihoa märättämähän,
  Jäseniä järsimähän,
  Kynsiä kolottamahan."
  Niin Jesus kovasti koille:
  "Ei koiska kylähän joua
  Kylän luita rikkomahan,
  Lihoja litistämähän;
  Mene tuonne kiven alle,
  Painu alle paaen paksun,
  Kiru siellä kinnahainen,
  Paru siellä pannahainen,
  Kuss' ei konsa kuu kumota,
  Eikä aurinko valosta!"

  Minnes menet koiska konna,
  Kosta s.
  Menen luita ruhtomahan,
  kosta k.
  Hos sinua, koito koihka,
  Ilkeä mato manalan,
  Raani poika raaollinen,
  Tuulen vilkka, ve'en vilkka,
  Meren luotojen lukia,
  Aaltoloien arvelia,
  Miksi tulit tälle maalle
  Kylän luita rikkomahan,
  Lihoja hapattamahan,
  Kalvoja kaluamahan?
  Pois minä sinun manoan
  Puremasta, nielemästä,
  Luumuruja lohkomasta,
  Lihoja lipaisemasta,
  Niveliä nilkomasta,
  Kalvoja kaluamasta.
  Tieän sykkä synnyntäsi,
  Maan kavala kasvantosi:
  Tuoll' oot sykkö syntynynnä,
  Maan kavala kasvanunna,
  Suurella meren selällä,
  Ulapalla aukealla.
  Sinne mä sinun manoan,
  Sinne tungen turmioita,
  Meren mustihin mutihin,
  Pimeihin pyörtehisin,
  Hiekkoihin helisevihin,
  Kaisloihin kahisevihin;
  Siellä etsiös sijasi
  Syvimmän meren sisästä!
  Jos siell' et sijoa saisi,
  Tuonne ma sinun manoan
  Juortanin jokiperille,
  Pyhän virran pyörtehisin.
  Kun ei siitä kyllin liene,
  Mene puuhun, mene maahan,
  Koita vuorelle kovalle,
  Kirjavalle kalliolle;
  Siellä kiusoa kiviä
  Sekä paasia pakota,
  Lohko louhia kovia,
  Kavertele kallioita,
  Elekä elävän luita,
  Kavon kantaman lihoja,
  Ei luita luvatta syöä,
  Ei liioin lihoakana!
  Ja kun et sitä totelle,
  Tuonne ma sinun manoan
  Rautaisehen puolikkohon,
  Rautavannetten sisähän,
  Jost' et pääse kuuna päänä,
  Ilmesty sinä ikänä.
  Ele toivo torstakia,
  Pyhäiltoja ikävöi,
  Torstakit toruttelevi,
  Pyhäillat itkettävi;
  Siellä koikka keitetäkän
  Ristittyä rikkomasta,
  Kylän luita louhtamasta,
  Lihoa hapattamasta.

  Voi sinua raani raiska,
  Raani raiska, raatokoira,
  Joko nyt syömähän rupesit
  Ihoa imehno raukan?
  p., raukka poika,
  Aaltojen ajattelia,
  Syömästä, kaluamasta,
  jokien suihin,
  kuulu p.
  torottelevi,
  Hyi koi, kupari-koi,
  Hyi koi, kasari-koi,
  Hyi koi, malvi-koi,
  Hyi koi, hopea-koi,
  Hyi koi, tina-koi,
  Hyi koi kaikki koi!
  Tuonne ma sinun manoan
  Ylitse meren yheksän;
  Vetehen vesinen koi,
  Mainen koi maahan,
  Viiteen viitaan,
  kuuteen kuuseen,
  Seitsemähan petäjähän.

  Raudan loukkaamissa.
  Voi sinua, rauta raukka,
  Hauta raukka, koito kuona,
  Miksi teit tihua työtä,
  Työtä tuhmoa tuhersit,
  Tulit päästäsi pahaksi,
  Tukastasi turmiolle,
  Kun sa loukoit luontoasi,
  Sukuasi suin pitelit?
  Kyllä sun sukusi tieän:
  Suo isosi, suo emosi,
  Ruskomulta muu sukusi,
  Tuli sun suureksi sukesi,
  Vesi kastoi karkeaksi,
  Akka vanha, raivo pyörä,
  Se sun raivohon rapaisi,
  Laitti rauan ratkomahan,
  Terän hietra hilpomahan,
  Suun sinervän silpomahan.

  Voi sinua, rauta raukka,
  Teräs tenhon päivällinen,
  Miksi veikkosi vikosit,
  Suin pi'it oman sukusi;
  Miksi liikutit lihoa,
  Sekä verta vuoattelit?
  Luulitko puuta purrehesi,
  Koivua kokenehesi,
  Haapoa hakannehesi,
  Närettä näpännehesi,
  Haukannehesi hakoja,
  Kiven syäntä syönehesi?
  Etpä puuta purrutkana,
  Koivua kokenutkana,
  Haapoa hakannutkana,
  Närettä näpännytkänä,
  Etkä haukannut hakoa,
  Et syönyt kiven syäntä,
  Kun rikoit ihon imehnon,
  Katkaisit kahimon karvan,
  Siitä suonihin panihet,
  Ja lihoille liittelihet,
  Veren päästit vuotamahan,
  Punaisen putoamahan,
  Ihosta imehno raukan,
  Vaivaisesta vartalosta.

  terhon  terhun
  päivällinen,
  veistit veikkoasi,
  Leikkasit  laihutit
  emosi lapsen;
  Vahingoitit vanhempasi;
  Et käennyt  sanonut
  koskevasi
  Iho'on imento raukan,
  Kun on puuta purraksesi,
  Koivua kokeaksesi...
  Tiesitkö  toivoitko
  puuta purrehesi
  Eikö ollut purraksesi...
  - Et kokenut koivun juurta,
  Etkä haapoa hakannut,
  Et näpistänyt närettä,
  Leikkasit i.
  Turmelit emosen tuoman,
  Vaimon kantaman kaotit,
  Oh sinua, rauta raiska,
  Rauta raiska, ruoste rukka,
  Joko nyt suureksi sukesit,
  Ylenit ylen ehoksi,
  Syrjimähän syntyäsi,
  Luontoasi loukkomahan?
  Et sä silloin suuri ollut,
  Etkä suuri etkä pieni,
  Kun sa maitona makasit,
  Rieskasena riuvottelit,
  Nuoren neitosen nisissä,
  Kasvoit immen kainalossa,
  Pitkän pilven rannan päällä,
  Alla taivahan tasaisen.
  Etkä silloin suuri ollut,
  Et ollut suuri etkä pieni,
  Kun sa liejuna lepäsit,
  Seisoit selvänä vetenä,
  Suurimmalla suon selällä,
  Tuiman tunturin laella;
  Susi sotki sorkillansa,
  Karhu kämmenyisillänsä.
  Etkä silloin suuri ollut,
  Et ollut suuri etkä pieni,
  Kun sa suosta sotkettihin,
  Maan muasta muokattihin,
  Saatihin saven seasta,
  Kassikassa kannettihin,
  Tuotihin sepon pajahan,
  Alle ahjon Ilmarisen.
  Etkä silloin suuri ollut,
  Et ollut suuri etkä pieni,
  Kun sa ahjossa ajelit,
  Kesävoina votkottelit,
  Venyit vehnäisnä tahasna,
  Rukihisna ruikalenna,
  Tuimissa tulisijoissa,
  Sepon Ilmarin pajassa.
  Etkä silloin suuri ollut,
  Et ollut suuri etkä pieni,
  Kun tulit läpi tulista
  Alta ahjon Ilmarisen,
  Kukuit kullaisna käkenä
  Suussa suurien paletten,
  Vannoit vaikean valasi,
  Ett' et veistä veljeäsi,
  Herjaele heimoasi,
  Sukuasi suin pitele.
  Petit jo vaivainen valasi,
  Söit kuin koira kunniasi,
  Kun sa veistit veljeäsi,
  Lastusit emosi lasta.

  Sekä virtasit vetenä,
  Helhetit kesäherana,
  vennä selkeänä,
  Kun sun susi suosta nosti,
  Karhu kaivoi kankahasta.
  sullottihin,
  Kankahasta kaivettihin,
  murasta m.
  Käsin m.
  Koprin mustasta murasta,
  kellottelit,
  Raikuit rasvan karvallisna,
  Tuskissa tulen punaisen,
  Rikoit v.
  Koskas v.
  Hos sinua, rauta raukka,
  Mura mustan päivällinen,
  Kun nyt kasvoit kauheaksi,
  Väkeväksi vääntelihet!
  Kun ma muistan muinaistasi,
  Ajattelen alkuasi:
  Et sä silloin suuri ollut,
  Et kovin koreakana,
  Kun sa rensuit rieskasena,
  Alla rinnan riuvottelit,
  Nuoren neitosen nisuissa,
  Pitkän pilven partahalla.
  Etkä silloin suuri ollut,
  Et ollut suuri etkä varma,
  Kun sa heiluit hettehenä
  Ja läikyit lähevetenä,
  Tahi kun jokena juoksit
  Kylän peltojen perätse,
  Huuhtoi huorat hurstiansa,
  Ripakot rapakkojansa,
  Muutuit tuosta maamuraksi,
  Ruostemullaksi rupesit,
  Hirvet hieroi suon selällä,
  Peurat pieksi kankahalla.
  Etkä silloin suuri ollut,
  Etkä äijältä äkäinen,
  Kun sun sormin suosta nostin,
  Käsin kuohusta kohotin,
  Koprin kaivoin kankahasta,
  Kynsin mustasta murasta,
  Siitä kannoin kassissani,
  Asetin sun alle ahjon.
  Etkä silloin suuri ollut,
  Et kovin kipusaskana,
  Kun kävit sepon pajassa
  Tereäsi teettämässä,
  Kun sa kuonana kohisit,
  Voisulana sukkelehit,
  Ahjossa, alaisimella,
  Vasarilla, valkkamilla,
  Kun vannoit valat ikuiset
  Tulen tuomarin e'essä,
  Sepon seisonta-sijalla,
  Takehinta-tanterella,
  Ett' et herjo heimoasi,
  Sukuasi suin pitele.

  Äreäksi ärtelihet!
  Etkä varsin varmakana,
  hettehessä, läheveessä,
  Läikyit lämminnä lähennä  vetenä

  aitojen alatse,
  huntujansa,
  Räiskytit räpähiänsä,
  s. sulloin,
  maasta käännyttelin,
  Kun sä hyyhmänä hyrähit,
  Sekä liemenä lirahit,
  Sekä heiluit voiherana,
  Rauta raiska, kuona koito,
  Teräs hieno, tenhollinen!
  Suotta suureksi rupesit,
  Kiusan kasvoit karkeaksi.
  Kyllä sun sukusi tie'än
  Sekä kaiken kasvantosi:
  Suosta on sinun sukusi,
  Veestä on sinun väkesi;
  Siellä kasvoit rauta raiska
  Alahaisessa asussa,
  Venyit kylmässä ve'essä,
  Hettehessä herpottelit,
  Karskuit karjan kynnen alla,
  Parskuit paimenen jaloissa,
  Suolla sorkissa sutosen,
  Revon liivamättähässä.
  Tulinpa minäki tuonne
  Rauan syntymäsijoille,
  Kaivoin sun kamaran alta,
  Ruopostelin ruostehesta,
  Kuurasin hevon kusesta,
  Saattelin sepon pajahan,
  Sepän panna paljallansa,
  Vasaralla valkkaella.
  Siinä vannoit rauta raiska
  Tehtöäissä teräkaluiksi,
  Vannoit vaikean valasi
  Vanhemmalle veljellesi,
  Eessä julkisen Jumalan,
  Kengän kau'oilla Kalevan,
  Ett' et louko luontoasi,
  Tee vihoa veljellesi.

  Terä hietra t.
  Kasvoit aivan k.
  Kovin korkeaksi  karsahaksi
  Sumust' s.
  kylmänä vetenä, Hettehenä helhettelit,
  Raukalla rajakivellä,
  Voi sinua, rauta raukka,
  Rauta raukka, koito kuona,
  Kenpä sun vihalle käski,
  Ku pani pahalle työlle,
  Kenpä kehnolle kehotti,
  Isosiko vai emosi,
  Vaiko vanhin veljiäsi,
  Vai nuorin sisariasi,
  Vaiko muu sukusi suuri,
  Heimokuntasi heleä?
  Kun sa lienet nostorauta,
  Mene päälle nostajasi,
  Syrjin muista syyttömistä,
  Vieritse viattomista!
  Rauta rekki, kultakilpi,
  Tee mulle iki sovinto,
  Vanno varsin veljeksyyttä,
  Ijäksemme, ilmaksemme,
  Polveksemme, päiviksemme!
  Suuksutustenp' on sukumme,
  Sekatusten siemenemme,
  Maa sinäki, maa minäki,
  Musta multa kumpanenki,
  Maata yhteistä elämme,
  Siinä yhtehen yhymme,
  Saamme toinen toisihimme.
  Jos sulle halu tulevi,
  Syöä mielesi tekevi,
  Ele riko ristittyä,
  Riko ristimättömiä,
  Syrjitellen syyttömiä,
  Syyllistä sylin pitele!

  varsin  vankka
  veljeksesi,
  Onhan suuksutta s.
  Sekaluutta s.
  Maa on meistä k., asumme,
  Ei rauta paha olisi,
  Teräs ei tuhmin turmeloisi,
  Emän käärmehen kävyttä,
  Maon mustan muimehitta.
  Karilainen kaita poika,
  Kaita poika, mies kavala,
  Pyöri maassa polvillahan,
  Kaivoi maata kannallahan,
  Varpahallahan vatusti;
  Hörhiläinen maasta nousi,
  Karilaisen kannan tiestä,
  Varpahan vatustamasta,
  Lensi seppojen pajalle;
  Lentävi pajan katolle,
  Katsovi katon rajasta,
  Ruotehesta roijottavi,
  Teräksiä tehtäessä,
  Kantoja rakettaessa,
  Sanoi tuovansa teräintä,
  Karaisinta kantavansa.
  Eip' on tuonunna teräintä,
  Karaisinta kantanunna,
  Toip' on Hiien hirmuloita,
  Kantoi käärmehen kähyjä,
  Maon mustan muimehia,
  Sisiliskon silmänteitä,
  Rauan ristintävetehen,
  Teräksihin tehtävihin.
  Siitäpä vilkuna sikesi,
  Kasvoi rauta kalpistuva,
  Sai se rauan ratkomahan,
  Suu sinervän silpomahan,
  Kauan raivoksi rakenti,
  Terän kielen kekkeäksi.
  Olipa aikoa vähäinen,
  Kun jo suuttui rauta raiska,
  Leikkasi ihon imehnon,
  Katkaisi kahimon karvan;
  Pääsi veri vuotamahan,
  Hurme hupperehtamahan,
  Maito maahan juoksemahan,
  Punainen putoamahan.

  kova o.
  kävettä,
  muikkehitta  
  Hieroi kantapäällä, vanutti;
  Hörhöläinen  herhiläinen
  pajahan;
  terästä  tereä

  muikkehia  muielmia, muojehia,
  muojuhia, muhkuroita, maanuvia

  siemeniä,
  ristintävesihin  -vesille

  synnyntäsijoille,
  Rautoihin rakettavihin,
  keikkumahan.

  Riisivioissa.
  
  Riisi poika riutukainen,
  Ruitukaisen pojan poika,
  Verikalvon katkaisia,
  Vatsavuolten vuoleksia,
  Napanuoran noutelia,
  Ohimien ottelia,
  Suonien soluttelia,
  Nastasen navertelia,
  Kulmien kuluttelia,
  Luun loman lokertelia,
  Mikä toi sinun tupahan,
  Saattoi sammalhuonehesen,
  Pienoiseni pieluksihin,
  Vakaiseni vaipan alle,
  Lakanoille lapsueni,
  Hukkuseni hurstiloille,
  Pääkuorutta koskemahan,
  Selkäpiitä seipomahan,
  Napoa naristamahan,
  Runkoa rutistamahan?
  Kun oot, riisi riettahinen,
  Suuton, silmitön sikiö,
  Kuinkas taisit suuton syöä,
  Näkemätön närvistellä,
  Kieletön nisän imeä,
  Hampahiton haukkaella?

  riuveroinen, Riuveroisen p.
  Riientehen,
  Riientehen, Räiäntehen,
  Riuvantehen,
  Riuvantehen, Räyväntehen,
  Rihvantehen,
  Rihvanteben, Rähväntehen,
  ruiventoinen,
  Ruiventoinen, räiväntöinen,
  Oi sie riisi riutukainen,
  Isätön, emoton lapsi,
  Koko rungon runtelia,
  Vakahaisen vaattehisin,
  Lapsueni kätkyehen,
  Pääkalua k.
  Raajoa
  Voi sinä paha pakana,
  Riisi poika riivatuinen,
  Mistä sä tulit tupahan,
  Sait sammalhuonehesen,
  Kun sinä tähän rupesit
  Tämän ihmisen iho'on,
  Lapsehen viattomahan,
  Syömähän kaluamahan,
  Pääkalua kaivamahan,
  Rintapäitä riipomahan,
  Selkäluita luhtomahan,
  Napoa navertamahan,
  Navan juurta näärtämähän,
  Silmiä sivertämähän,
  Kulmia kolottamahan,
  Näkimiä näppimähän?
  Mitäs riisi riiteletki,
  Hullu tauti taisteletki,
  Tungihet tähän tupahan
  Ristittyä rikkomahan;
  Noita riisi rikkokohon
  Kissoja kinoneniä,
  Koiria kononeniä,
  Sarvipäitä raavahia,
  Oriloita kyönöpäitä,
  Elköhön imehnon lasta!

  rietta Reivan poika,
  Sinisukka, keltakenkä,
  riettainen itikka,
  poikanen rimana,
  kaatamahan,
  sirkomaban, napertamahan,
  siristämähän,
  Riisi poika riettahinen,
  Sie olet yheksän-lainen:
  Vihariisi, synnyinriisi,
  Miesten riisi, naisten riisi,
  Kissan riisi, koiran riisi,
  Hevon riisi, lehmän riisi,
  Lampaan riisi, sian riisi,
  Napariisi, naarariisi,
  Mulkkuriisi muu pakana,
  Lihan syöjä, luun puria,
  Jäsenien jäyteliä,
  Veren uuelta vetäjä,
  Mulkkujen mulistelia,
  Kalkkujen kalistella.
  Riien poika, Hiien hylky,
  Mistäs tulit tälle maalle?
  Kyllä mä sukusi tieän,
  Tieän sykkä synnyntäsi:
  Et ole hyvistä tehty,
  Et hyvistä, vaan pahoista,
  Saatu saunan sammalista,
  Kerätty koan noesta.
  Minne nyt sinun manoan,
  Kunne konnan potkittelen?
  Tuonne ma sinun manoan,
  Tuonne konnan potkittelen,
  Kivikoille kiljumahan,
  Raunioille raukumahan;
  Kun siell' et sijoa saane,
  Tuonne ma sinun manoan,
  Vihollisen viiksen päähän,
  Paitulaisen parran alle,
  Kokon kynsihin kovihin,
  Kukon mustan kannuksihin,
  Kaiken ilman lintusille,
  Kaikille meren kaloille,
  Vieä viiletelläksensä
  Ylitse meren yheksän
  Paikoille papittomille,
  Maille ristimättömille.

  Millä nyt riittä riu'uttelen,
  Millä konnan kopristelen,
  Runtelen rumoa miestä,
  Pelottelen perkelettä,
  Syämestä syyttömästä,
  Verestä viattomasta?
  Noilla riittä riu'uttelen,
  Pelottelen perkelettä,
  Rautaisilla hampahilla,
  Leuvoilla teräksisillä.
  Ulos riisi riuhtomasta,
  Poika konna koskemasta;
  Minä kiellän ja epeän
  Verivuolin vääntämästä,
  Luun loman lokertelusta,
  Verikalvon katkaisusta,
  Syömästä verivalolle,
  Luuvalolle luhtomasta,
  Suonia sokertamasta,
  Sivuja siveltämästä,
  Ohimoita ottamasta,
  Näärviä on näykkimästä,
  Pernoa pehustamasta,
  Maksoa on maistamasta,
  Kylkiluita kynsimästä,
  Kettämästä keträluuta,
  Repimästä reisiluuta,
  Sääriluuta särkemästä,
  Syömästä syänkereä,
  Syänaloa appamasta;
  Syö Hiien syänlihoa,
  Kisko käärmehen kitoa,
  Ele ihmisen ihoa,
  Karvoa kavon tekemän!

  Verivuolta v.
  verivaloja,
  Veriluita louhtamasta,
  Sivusuonta sortamasta,
  sivelemästä,

  Rikkeissä.
 
  Joko nyt syyttä syötänehen,
  Tau'itta tapettanehen,
  Ilman armotta Jumalan,
  Luvatta totisen Luojan?
  Luoja ennen kuut kehitti,
  Luoja ennen päivät päästi,
  Luoja saatanan kirosi
  Vuorihin teräksisihin,
  Rautaisihin kallioihin,
  Päästi miehet miekkoinensa,
  Urohot asehinensa,
  Satuloinensa hevoset,
  Varsat valjastuksinensa,
  Papit kirkkokuntinensa,
  Saarilta sotakeoilta,
  Miesten tappotanterilta.
  Päästäköhön täänki päästön,
  Täänki jakson jaksakohon,
  Kykkärän kehittäköhön,
  Rikonnaisen riisukohon!

  Suomatta Jumalan luonnon?
  - Tule, päästä tääki päästö,
  Tääki kykkärä kehitä!
  Kuume ennen kuun kehitti,
  Kuun kehitti, päivän peitti,
  Kapo kuun kehästä päästi,
  Riihen rautaisen sisästä,
  Päivän päästi kalliosta,
  Vuoresta teräksisestä.
  Niin minäki tään nyt päästän
  Kyläkunnan kykkäristä,
  Partasuien pannehista,
  Pitkähiusten pinnehistä,
  Naisten naarojen sanoista,
  Kusikinttujen kiroista,
  Päästän Luojani luvalla,
  Aina Herran armon kautta.
  Niinkuin pääsi Päivän poika
  Päivättären päästäessä,
  Niinp' on pääsköhön tämäki
  Minun päästätellessäni!

  Kave k.
  Mies on musta, vaimo vankka,
  Tuo kiroili kiinteästi,
  Kivet kieri, järvet järtti
  Tuon kiroissa kiinteissä.
  Tuli poika Pohjan maalta,
  Tuopa kirvotti kiroista,
  Päästi päivistä pahoista,
  Pani kirot kiitämähän
  Tuonne Tuonelan perille,
  Tuonen akka rautahammas
  Istui Tuonen sillan päässä
  Kolmen koiransa keralla,
  Yksi Rikki, toinen Rakki,
  Kolmas on nimetön koira,
  Kirovihkoa purevat,
  Kirolientä lippilöivät.

  juoksi, k. kiinteästi.
  Laskihe Lapista akka,

  Rutossa.

  Oi rutto, punainen kukko,
  Ellös tulko näille maille,
  Tieän mä sinun sukusi,
  Tieän syntymäsijasi:
  Sie synnyit sotakeoilla,
  Miesten tappotanterilla,
  Tuoll' isosi, tuoll' emosi,
  Tuolla valta vanhempasi.
  Asu ulkosaariloissa,
  Luotoloissa longottele,
  Meren Rutjan partahalla,
  Äärettömän äprähällä!
  Et siellä sijoa saane,
  Mene tuonne, kunne käsken,
  Vuoksen koskehen kovahan,
  Kinahmehen kauheahan!
  Et siellä sijoa saane,
  Tuonne ma sinun manoan,
  Manalan iki majoille,
  Yheksän sylen syvähän.

  Tuul' i., tuul' e., Tuuli v.
  meren

  Sampaissa.

  Osa kuulle annetahan,
  Osa toinen auringolle,
  Otavallenki osansa,
  Sampahille ei mitänä.

  Siikasen vammassa.

  Siikanen sinun nimesi,
  Siikanen sinä itseki,
  Pihan rikka, pellon pehku,
  Maan rikka, manuen rikka,
  Ahinlaualla asuja,
  Päällä parren käänteleijä,
  Talvet aumassa asuva,
  Kesät pellon penkeressä,
  Syksyt haastat haasioilla,
  Tahi riihessä rimuat,
  Mikä vei sinun vihoihin,
  Häpeihin hämmennytti?
  Jos olet rukihin ruumen,
  Tahi kauran kasvattama,
  Vai vehnän venyttelemä,
  Ohranpään ojentelema,
  Käänny pois, palaite muunne
  Ihosta imento raukan;
  Meren muikkuna mujaha,
  Selän siikana sivaha!
  Vuori siell' on vastassasi,
  Mäki suuri, vaara vahva,
  Ellös mäelle menkökkänä,
  Ele vaivu vaaran päälle:
  Vuori päällesi vajuvi,
  Mäki multa muljahtavi,
  Kivillä kivittämähän,
  Somerilla sortamahan.
  Tänne verkahan veäite,
  Punaisehen puetteleite,
  Tääll' on voiset vuotehesi,
  Sijasi sianlihaiset.

  Toppa  toukka
  aitassa asunna,
  haastit rimusit,
  Olletko Vaiko k.
  p., tänne
  Suuri vuori, vastus vaara,
  Vaivaituko p.
  murennetahan, sorretahan.
  Siellä vuohi voitettihin,
  Somerolla sorrettihin.
  Kyllä mä sukusi tieän,
  Kanssa kaunihin nimesi:
  Siikanen sinun nimesi,
  Riihen rikka, kummun kukka,
  Ahon ainainen akana,
  Haasialla hoiloaja,
  Tuulen tuoma, vuon ajama,
  Hakohuuhan haahottama,
  Hyv' oli tänne tullaksesi,
  Parempi on palataksesi,
  Siikana menit sisähän,
  Meren muikkuna mujahuit,
  Käy nyt pois, peräy muunne,
  Sileämpi siikastaki,
  Muileampi muikustaki!
  Paha tääll' on ollaksesi:
  Eessäsi on salo synkkä,
  Salo synkkä, yö pimeä,
  Takanasi meri lieto,
  Meri lieto, selvä taivas.
  Kääte lietohon merehen,
  Selin synkkähän salohon,
  Siikana ulos sivaha,
  Meren muikkuna mujaha,
  Lähe lietohon merehen,
  Suvituulen tuuvitella;
  Sielläpä sinun sukusi,
  Heimokuntasi heleä,
  Siellä sun sisariasi,
  Siellä viisi veikkoasi,
  Kuusi kummisi tytärtä,
  Seitsemän setäsi lasta,
  Selvällä meren selällä,
  Ulapalla aukealla.

  ainoa a., heiloaja,
  haahittama  haarottama

  Myöheämpi m.
  Vastassasi s.
  Lyöte  luote
  m., Ele s.

  Kastikkainen, karhikkainen,
  Kummun kukka kuppeloinen,
  Ohran päällinen otukka,
  Kakran päällinen kakara,
  Rahka raunion takainen,
  Seikka seinän vierimäinen,
  Siikanen sinun nimesi,
  Akana alinomainen,
  Mannun maasta kasvattama,
  Pellermoisen pensyttämä.
  Sievänä kulit kujassa,
  Kaunihina kartanolla,
  Sileämpi siikastaki,
  Kaunihimpi veen kaloa,
  Kunnes sait pahalle tielle,
  Tuonne synkkähän salohon.
  Hyvä oli sinne mennäksesi,
  Paha siell' on ollaksesi,
  Teet paremmin, kun palajat
  Tieltä tietämättömältä,
  Siellä turmio tulevi,
  Kova loppu loukahtavi:
  Märäten menet manalle,
  Torkutellen tuonelahan.
  Kara olit tänne tullessasi,
  Kullan muikku mennessäsi,
  Käänny pois nyt käskettäissä
  Tuosta synkästä salosta
  Tänne mietohon merehen:
  Siell' on yö alinomainen,
  Tääll' on kirkas päivänpaiste.
  Käänny jo, palaja poies,
  Vie vihasi mennessäsi,
  Siikana sivalteleite,
  Veteleite veen kalana,
  Meren muikkuna mulaja,
  Vasten rasvoa rakasta;
  Miesty mietohon merehen,
  Meri lieto lippumahan,
  Salo synkkä heittämähän,
  Ett' et märkinä menisi,
  Maahan visvoina viruisi!

  Kultainen omena,
  Raiska  raukka
  kiven alainen,
  Kaunisna raossa aian,
  Jo jou'uit t
  Paha l.: Märkänä m.
  Menet kanssani m., Kerallani t.
  Itkien iki kotihin.
  Eessäs' a., Takanasi p.
  Takana meri punainen.
  Takana salo sininen.
  Jälelläsi meri mieto.
  Ajaite ajosta vasten;
  tappamahan, työntämähän,

  Silmäkipeissä.
 
  Voi sinua, Hiien herja,
  Voi sinä paha pakana,
  Miesten herja, naisten herja,
  Kissan herja, koiran herja,
  Kukon herja, kanan herja,
  Vesiherja, tuuliherja,
  Savuherja, saunaherja,
  Minne sie paha panihet,
  Otit silmihin sijasi,
  Kulmia kuristamahan,
  Näkimiä näykkimähän,
  Alla kulman kuohumahan!
  Kun sa lienet miesten herja,
  Luovu poies miesten luoksi,
  Urosten unisijoille;
  Kun sa lienet naisten herja,
  Naisten helmoihin pakene,
  Kalsuihin kalisevihin;
  Kun sa lienet ve'en herja,
  Mene vienoinen vetehen,
  Putoa punakeränä;
  Kun sa lienet tuulen herja,
  Mene tuulen tuppurihin,
  Ahavan ajorekehen;
  Kun sa lienet savuherja,
  Ylös ilmahan kohoa,
  Saa savuna pilvilöihin;
  Kun sa lienet saunaherja,
  Mene saunan sammalihin,
  Kivisehen kiukoahan!
  Voi riisi, mihin rupesit,
  Silmiä siristämähän,
  Kulmia kuristamahan;
  Pois minä sinun manoan
  Silmistä imehno raukan.
  Vuoren silmät vuotamahan,
  Vuoren kulmat kuohumahan,
  Katot vettä vuotamahan,
  Räystähät rävättämähäm,
  Nämät silmät selkeäksi,
  Kuin on tähet taivahalla,
  Kuin on kuuhut päivän alla,
  Kuin on auringon teränen,
  Selkeämmäksi sitäki!

  Sisiliskon puremissa.

  Sisilisko Hiien silmä,
  Kihonen Kähösen poika,
  Ikitetty Äijön poika,
  Kyllä mä sukusi tieän:
  Sie olet vaskesta valettu,
  Kasarista kasvatettu,
  Maon vimmel, maon vemmel,
  Pääpuikko Panulan neion,
  Jouhiparran jou'uttama,
  Halliparran hautelema.
  Tule työsi tuntemahan,
  Pahasi parantamahan,
  Juovos viinana vihasi,
  Olunna omat pahasi,
  Läpi luisen leukaluusi,
  Läpi siimasi sinisen,
  Läpi haikuhammastesi,
  Alle laihan päälakesi,
  Alle kylmän kylkiluusi,
  Alle ainoan napasi!

  Iki tiitty ä. p.
  kannettuna,
  Läpi p., kolmen

  Suden repimissä.

  Nukuhutar neiti nuori
  Rannalle rakenteleikse
  Pienten paitojen pesuhun,
  Vaattehien valkaisuhun;
  Susi suuri nälkähinen
  Puri tuota tullessansa.
  Joko sai manalle neito,
  Toki tyttö tuonelahan,
  Suen suurista jälistä,
  Tuulihännän turmioista,
  Tuonen tyttären kysellä,
  Manan lapsen lausuella:
  "Susiko sun manalle saattoi,
  Tuulihäntä tuonelahan?"
  Ei neiti manalle mennyt,
  Emon tuoma tuonelahan:
  Suu sima tytär Tapion,
  Metsän piika pikkarainen,
  Päivät mettä keittelevi
  Metsolan mäen nenällä,
  Yöt tuota ripottelevi
  Lepän lehville hyville,
  Suen suurille jälille,
  Tuulihännän turmioille,
  Sillä neitosen paransi
  Ehollensa entiselle.

  Se neiti meni manalle,
  Joutui tyttö tuonelahan,
  Simasuu T.
  riputtelevi
  Hiien hitto, Pohjan koira,
  Lappalaisen lempilammas,
  Kyllä sun sukusi tieän,
  Sekä syntymäkotosi:
  Hiisi isosi, Hiisi emosi,
  Hiisi valta vanhempasi,
  Korvessa sinun kotosi,
  Pohjan pitkässä perässä.
  Tule nyt työsi tuntemahan,
  Pahasi parantamahan,
  Juokse täältä, kunne käsken,
  Juokse soita, juokse maita,
  Juokse korpia kovia,
  Pohjan pitkähän perähän,
  Lapin maahan laakeahan,
  Vie vihasi mennessäsi!

  Synnytystuskissa.

  Miten silloin lausutahan,
  Kun on akkain asiat,
  Kun tulevi immin tuska,
  Pakko neitosen panevi,
  Kohtu kääntyvi kovaksi,
  Vatsan täysi vaikeaksi?
  Onkohan suvussa tässä,
  Nykyisessä nuorisossa,
  Tämän puuton purkajata,
  Tämän jakson jaksajata,
  Tämän haitan halkojata,
  Reisien revittäjätä,
  Joka joutuisi avuksi
  Tässä työssä työlähässä,
  Saisi maalle matkalaisen,
  Ilmoille imehnon lapsen?

  Piika piinoa pitävi,
  Vaimo vaivoa näkevi,
  Kun kohtu kovaksi käypi,
  Neitsy Maaria emonen,
  Pyhä piika pikkarainen,
  Tuop' on tietänsä käveli,
  Matkoansa mittelevi,
  Löysi tielt' omena-marjan,
  Mesimarjan manteresta.
  Otti marjan huulillensa,
  Marja vatsahan valahti.
  Neitsy Maaria emonen,
  Pyhä piika pikkarainen,
  Sai siitä kohulliseksi,
  Jo kuulla kymmenennellä
  Poika potkivi povessa,
  Alla teltan teutaroipi.
  Ukkonen ylinen Herra,
  Mies on vanha taivahinen,
  Päästi piian pintehistä,
  Vaimon vatsan vääntehistä,
  Autti maalle matkamiehen,
  Pienisormisen pihalle,
  Näkemähän näitä maita,
  Ilmoja ihoamahan.

  Syyhelmässä.

  Syyhelmäinen, ryyhelmäinen,
  Lähe pois paha pakana
  Tämän ihmisen ihosta,
  Emon tuoman ruumihista,
  Kun ma annan aika kylvyn,
  Neuvon sulle neljä tietä
  Syänmaille synkiöille,
  Korven kolkon kainalohon,
  Jost' ei miestä milloinkana,
  Ihmistä sinä ikänä,
  Matkustele näille maille!
  Ele huoli, jos tapoat
  Karhun korvessa vihaisen;
  Mene kontion kotohon,
  Metsän karhun kammiohon,
  Kutkuttele sen kuvetta,
  Martista sen masmaloa;
  Ellös sieltä tänne tulko
  Sinä pitkänä ikänä,
  Kuuna kullan valkeana!

  Tartunnaisissa.

  Minä katson kaiken ruupan,
  Maan ruupan, manuen ruupan,
  Tulen ruupan, tuulen ruupan,
  Katson kaiken ilman ruupan.
  Jos oot ruuppa maasta tullut,
  Niin maahan sinun manoan,
  Jos olet tulesta riesa,
  Niin riesa tulehen mennös;
  Kotihisi konna riennä,
  Maahasi paha pakene,
  Ajaite kivien alle,
  Pahan hengen pusikkoihin,
  Jos oot riihen rikkasista
  Tahi pellon penkeristä
  Tahi löylyn lämpösistä
  Tahi kiukoan kivistä,
  Saunasta savun seasta,
  Heltehestä heittynynnä!

  Tulen viottamissa.

  Noin silloin sanottanehen,
  Tosin tutkaeltanehen,
  Kun panu pahan tekevi,
  Tuli tuhmin turmelevi,
  Ylitse Jumalan luonnon,
  Yli armon autuahan:
  Tulonen Jumalan luoma,
  Luoma Luojan valkiainen,
  Syyttäpä menit syville,
  Asiatta aivan kauvas,
  Teet paremmin, kun palajat
  Pois ihosta ihmisraukan.
  Tuulna tuullos, vennä vierrös,
  Ilman auerna ajaos,
  Ihosta alastomasta,
  Vaivaisesta vartalosta!
  Nouse tuli taivahalle,
  Panu pilvihin pakene,
  Kun kukin emonsa luoksi,
  Luoksi valta vanhempansa,
  Elollesi entiselle,
  Kehän kultaisen kes'elle,
  Ett' et polta poikiani,
  Turmele tekemiäni!

  miehen t.
  poikiasi, tekemiäsi!
  Tuli poika aurinkoisen,
  Auringottaren tekemä,
  Mikä sun pani pahaksi,
  Kuka tuhmaksi kuvasi,
  Jotta poltit poskiani,
  Kuumotit kupehiani,
  Kärvennit kätösiäni,
  Ääriäni ärjyttelit?
  En sua sinä ikänä
  Kuukautta käsin piellyt,
  Vuotta koprin kollotellut,
  Yks' oli yrki aikoani,
  Vähä värkyteltäväni,
  Pikkuinen pieltäväni.

  Panuksi,
  sun tuleksi kiehtoi,
  käperiäni,
  kollaellut,
  Millä nyt tulta tummentelen,
  Valkeaista varventelen,
  Teen tulen tehottomaksi,
  Valkean varattomaksi,
  Jott' ei polta poskillensa,
  Laioillensa lau'uttele,
  Tee vikoa vierillensä,
  Äärillensä ärjyttele?
  Tuolla tulta tummentelen,
  Valkeaista varventelen:
  Sumuttaren suosta nostan,
  Liasta lihavan vaimon,
  Tulen töitä tuntemahan,
  Pahoja parantamahan.
  Kun ei siitä kyllin liene,
  Otan kolme kokkoani,
  Kolm' on kokkoa minulla,
  Yks' on kokko rautakopra,
  Toinen kokko vaskikopra,
  Kolmas on hopeakopra,
  Syömähän tulen kipua,
  Tulen lientä lakkimahan.
  Kun ei tuostana totelle,
  Otan koirani kotoisen;
  Onhan mulla musta koira,
  Rakki rauan karvallinen,
  Sillä syötän syöttäjäisen,
  Puretan purettajaisen.

  Äärilleni äyöttele  äimöttele?
  laihattele  lausuttele

  Lähellensä lämmittele,
  tiloja,
  Härkä kasvoi Kainuhussa,
  Sonni Suomessa yleni,
  Hämehessä häntä häilyi,
  Pää keikkui Kemijoella.
  Mies pieni merestä nousi,
  Uros aallosta yleni,
  Iski härän häilähytti,
  Kylin maahan kyykähytti.
  Siit' on voitehet otettu,
  Siitä katsehet katsottu,
  Joilla vihat viskotahan,
  Tulen voimat voitetahan,
  Tulen poltot poistetahan,
  Ja pahat parannetahan.
  Paloi ennen paljon maita,
  Paljon maita, paljon soita,
  Pahana palokesänä,
  Tulivuonna voimatonna;
  Paloi Palvosen mäkeä,
  Paloi Palvonen itseki.
  Itse huusi huolissansa,
  Tulen tuskissa valitti:
  "Voi pantu pahainen päivä,
  Kun paloi pahainen paita,
  Pahaiselta paakiolta,
  Pahaisen panun väessä;
  Lähe poika Pohjolahan,
  Tuonne kylmähän kylähän,
  Tuoppa hyytä Pohjolasta,
  Jäätä kylmästä kylästä!"
  Läksi poika Pohjolahan,
  Riensi kylmähän kylähän,
  Kenki toisen kenkiänsä
  Oven suussa orren alla,
  Pani toisen paulojansa
  Pihalla pinoa vasten.
  Sitten sinne tultuansa,
  Matkan päähän päästyänsä,
  Siellä hyyksi hyytelihe,
  Kaikki jääksi jäätelihe.
  Tuli poika Pohjolasta,
  Lapsi laihasta Lapista,
  Parta kaikki kalkkaleissa,
  Hiukset jäitten hilkaleissa,
  Tuopi hyytä Pohjolasta,
  Jäätä kylmästä kylästä.
  Hyvä oli hyyllä hyyvytellä,
  Jäävilulla jäähytellä:
  Joen hyisen hyyseävi,
  Jäisen virran vierettävi,
  Läpi lämminten lihojen,
  Paikkojen palanehien.

  vaivoissa v.
  - Pani poikansa pajahan,
  Tytön voitehen tekohon,
  Tuonne kylmähän kylähän,
  Pimeähän Pohjolahan.
  Tuo hyytä tulen kipuhun,
  Vilua panun vihoihin!
  Tyttö k.
  Poika h., Tyttö j.
  Tyttö voitehen teosta,
  Poropirkko, Pohjan eukko,
  Tinatuppi, vyö hopea,
  Käsin tungeikse tulehen,
  Kourin kuumihin poroihin,
  Käet tulessa turmenivat,
  Kourat kuumassa porossa;
  Tuosta tuskaksi tulevi,
  Painuvi pakolliseksi,
  Juoksi polvesta vetehen,
  Vyölapasta lainehesen,
  Tuskissa tulen punaisen,
  Vaikioissa valkeaisen.
  Poropirkko, Pohjan eukko
  Siinä seisovi meressä
  Sekä tulta tummenteli,
  Valkeaista varventeli,
  Lukevi tulen tuhoja,
  Tulen töitä arvelevi,
  Sai tulen tehottomaksi,
  Panun miehuettomaksi.

  Tuop' on t.
  Painaikse panun väkehen,
  vihoja, tunnusteli,
  Porotyttö Pohjan neito,
  Hiiletär Tapion vaimo,
  Polvin pyörivi porossa,
  Kypenissä kyynäsvarsin,
  Koprin kuumassa tulessa,
  Käsivarsin valkeassa,
  Poltti polvensa porossa,
  Kypenissä kyynäspäänsä.
  Ori juoksi Pohjolasta
  Hyhmälampi lautasilla,
  Otti hyytä, otti jäätä
  Suusta Pohjolan orihin.
  Tuolla hyyllä hyy'ytteli,
  Tuolla jäällä jäähytteli,
  Paikkoja palaneina,
  Vian tuiki tullehia;
  Kultakuppinen käessä,
  Vaskivarpoja keralla,
  Ripsui vettä riittehille,
  Paikoille palanehille,
  Sai tuli tehottomaksi,
  Humu huimelettomaksi.

  eukko,
  Palotytti n.
  Turun tyttö, lännen n.
  Sinisirkku n.
  Yön tyttö, hämärän neiti,
  Tuhkassa tuperteleikse,
  Hyinen lampi l.
  Lihan t.
  Tulen polttamia;
  Panu auerettomaksi.
  Piika pilvissä ajavi,
  Hattaroissa haihattavi,
  Hyyhmäkattila käessä,
  Hyyhmäkauha kattilassa,
  Viskovi vilua vettä,
  Hyyhmeä hyrähyttävi,
  Paikoille palanehille,
  Vian tuiki tullehille.
  Oisiko poltettu porolla,
  Vaiko ilmi valkealla,
  Vai ompi varilla veellä
  Rautapannussa palanut
  Suolan, suuruksen seassa
  Tahi muun mujun väessä.
  Mik' oli poroin palanut,
  Sitä hyyllä hyy'ytteli,
  Mikä ilmi valkealla,
  Sitä jäällä jäähytteli;
  Mik' oli varilla veellä,
  Siihen viskasi vitiä.
  Kun oli paksulta palanut,
  Sitä hyyhmällä hyteli,
  Kun oli korppunut kovaksi,
  Hauteli metisin vastoin,
  Mesilatvoin lauhutteli,
  Päällä kiukahan kivisen.

  Neitsy Maaria emonen,
  Pyhä piika pikkarainen,
  Tuop' on a.
  Kuparissa kuumentunut,
  Vaskessa varistununna

  Suolan suuruksen seassa.
  Vainko muun savun seassa.
  oli tulin palanut,
  vesin palanut,
  paistettu pa'alla,
  paljolta p.
  palanut pahaksi,
  kovasti,
  Itävi iästä pilvi,
  Kaari kaukoa näkyvi,
  Pyhä piika pilven päällä,
  Kapo kaaren kannikalla,
  Kultavakka kainalossa,
  Kultasiipinen käessä,
  Jolla pyyhkivi kipuja
  Paikoilta palanehilta,
  Voiteli tulen vikoja,
  Viikon visvan tehneinä.

  Meren ranta railottavi,
  Pitkä pilvi luotehelta,
  Neiti pilven partahalla,
  Pilvi pikkuinen näkyvi,
  Täkäläinen tammoavi,
  Pilvessä vesipisara,
  Pisarassa pikku lampi,
  Neiti lammin laitehella,
  Hyytä hyskerä sylissä,
  Jäätä pankko parmahilla,
  Jolla tulta tummenteli,
  Palanutta jäähytteli,
  Paineli panun neneä.

  Etähältä  etähinen
  ennättävi,
  Eteläinen  etäällinen
  ennättävi,
  jänkäle  kämpäle
  käessä,
  jänkä kainalossa,
  Tuli on raukka turmellunna,
  Valkea vahingot tehnyt,
  Rikkonut ihon imeisen,
  Turmellut emosen tuoman,
  Mies mennyt mehettömäksi,
  Uros uimenettomaksi.
  Pajulintu palkattihin,
  Pajulintu palkulainen:
  "Käyppä akka noutamahan
  Pimeästä Pohjolasta!"
  Eipä akka tullutkana.
  Mehiläinen palkattihin,
  Tuo toi akan Pohjolasta.
  Akka vanha, ryttyselkä
  Jo tulla tuhaelevi,
  Saaha sohkaroittelevi,
  Hyyssä helmat, jäässä paiat,
  Hyytä hynkkynen sylissä,
  Jäätä jänkky kainalossa,
  Jäinen kuppinen käessä,
  Kolme sulkoa kupissa.
  Kysyvi tulen tuhoja,
  Tulen töitä tieustavi,
  Jos ompi pahoin palanut,
  Tahi kuortunut kovaksi.
  Mik' oli pahoin palanut,
  Sitä voiti voitehella,
  Mikä kuortunut kovaksi,
  Sitä siivellä sipeli,
  Voisulalla lauhutteli.

  polvet,
  Vati vaskinen k.
  Kaksi siipeä vaissa.
  arvelevi,
  Sekä voiti voin keralla.
  Impi Turjasta tulevi,
  Neito laskeikse Lapista,
  Purrella punaperällä,
  Punaisessa purjehessa.
  Purahass' on purren kokka,
  Purje kaikki kalkkaleissa,
  Hyinen kattila kokassa,
  Jäinen kauha kattilassa.
  Tuo jäätä jakelemassa,
  Mie tuota anelemassa:
  "Annas miekkonen minulle,
  Anna hyytä, anna jäätä,
  Sull' on viljalta vilua,
  Mull' on vaivalta varia!"

  keula, Hangat k.
  noita j., noita a.
  Tääll' v.
  Iän tytti, lännen neiti,
  Impi toisen ilman alta,
  Tuop' on kaukoa tulevi,
  Etähältä ennättävi;
  Tuli Pohjolan tuville,
  Kylän kylmän suojuksille.
  Kävi hyisehen kotahan,
  Kivisehen kellarihin,
  Täynnä hyytä, täynnä jäätä,
  Täynnä voietta hyveä.
  Tuli tyttö Pohjolasta,
  Impi kylmästä kylästä,
  Hyyssä sukka, jäässä kenkä,
  Hallassa hamehen helma,
  Iholiivi iljamessa,
  Vaattehet vilun varassa;
  Paita on täynnä paltehia,
  Paltehet kyniä täynnä,
  Kynät täynnä voitehia,
  Missä hyytä, missä jäätä,
  Missä tyhkeä metoa,
  Tuimille tulen jälille,
  Paikoille palanehille,
  Viikon visvan tehnehille.

  Hyinen t., jäinen  poika

  Etelän emantovaimo,
  poika P., Neiti k.
  iljanessa  iljanteessa

  - Sata oli sarvea otsassa,
  Tuhat rinnassa niseä,
  Povi täynnä voitehia,
  Hyinen tytti, jäinen neito,
  Kahotar eläjä kaunis,
  Hyistä kelkkoa vetävi,
  Jäistä talloa taluvi,
  Hyinen renki kelkkasessa,
  Hyinen kauha renkisessä,
  Jolla hyytä ammentavi,
  Sekä hyytä, jotta jäätä,
  Paikoille palanehille,
  Lihan tuiki tullehille,
  Viskovi vilua vettä,
  Vettä rauan karvallista,
  Tulen suuta sulkiessa,
  Panun päätä painaessa.

  hyvä eläjä,
  Tuo tulla tuhuttelevi,
  Jäärekeä rennutsevi,
  kattila re'essä, kattilassa,
  Meni neiti Pohjolahan,
  Impi kylmähän kylähän,
  Oli tuolla yötä kolme
  Hyisen pojan vuotehella,
  Jäisen lapsen lappealla.
  Tuli neiti Pohjolasta,
  Tuopi hyytä tullessansa,
  Tuopi hyytä, tuopi jäätä,
  Tuiman tunturin laelta,
  Vaaran vankan liepeheltä.
  Hyytä on kelkkanen jälessä,
  Jäinen kattila käessä,
  Jäiset hernehet sisässä,
  Jäinen kansi kattilassa,
  Jäinen kauha kannen päällä,
  Jolla vettä viskoavi
  Tulen vieruille vioille,
  Panun nihti paistamille.
  Mist' oli polttanut vähemmin,
  Siihen hyytä hyysähytti,
  Mist' oli polttanut enemmin,
  Siihen jäätä järkähytti.
  Tuli ukko Pohjolasta,
  Mies on laskihe Lapista,
  Venehellä vaskisella,
  Kuutilla kuparisella,
  Hyyssä kokka, jäässä rinta,
  Perä kaikki kalkkaleissa,
  Hyinen kaukalo kokassa,
  Jäinen kauha kaukalossa.
  Laskea lykyttelevi,
  Soutaa hyyhämöittelevi,
  Silmät jäässä, polvet hyyssä,
  Iho kaikki iljenessä,
  Hyytä huohti housun nauhat,
  Jäätä paian palkimetki.
  Mie tuolta anelemahan:
  "Viskoa vilua vettä,
  Vettä jäistä järkähytä,
  Kypenien polttamille,
  Viikon visvan tehnehille,
  Aina auki ollehille!"

  Hangat k.
  hyysi suusta  suista
  palkimista  paltehesta
  Ukko Turjasta tulevi,
  Mies pitkä Pimentolasta,
  Korpikuusien kokoinen,
  Suopetäjän suuru'inen,
  Jonk' on hapset hartioilla,
  Parta polvien tasalla,
  Syltä housut lahkehesta,
  Kahta kaation rajasta;
  Sill' on suussa suuri tieto,
  Mahti ponneton povessa,
  Se tunsi tulen lumoa,
  Kekälehen kielotella,
  Ett' ei viikkoa vihoa,
  Eikä kauan karvastele;
  Tulen nosti taivahalle,
  Panun pilvihin pakotti.

  Tuli poika Pohjolasta,
  Lapsi täyestä Lapista,
  Poika Pohjolan takoa,
  Puoltatoista polven päästä,
  Syltä kahta kaatiolta;
  Tuli nousi L, Pakko pakeni.
  Nousi hyinen mies merestä,
  Tuli Tursas lainehista,
  Luultavasti luottavainen,
  Jäisin suin, jää-ikenin;
  Hyistä kelkkoa vetävi,
  Jäärekeä reutoavi,
  Lävitse lumisen linnan,
  Läpi jäisen linnan portin,
  Hyiset kintahat käessä,
  Hyinen hattu hartioilla;
  Sepä tänne täytynevi
  Tuimille tulen jälille,
  Tulen suuta sulkemahan,
  Panun päätä painamahan.

  Tulevi merestä Tursas,
  Uros umpilainehista,
  hyisen tallin seinän,
  Tuikahti tuli punainen,
  Poltti rinnat neitoselta.
  Mies pieni merestä nousi,
  Uros aallosta yleni,
  Pystyn peukalon pituinen,
  Kolmen sormen korkunainen,
  Jäinen hattu hartioilla,
  Jäiset kintahat käessä;
  Tuo taisi tulen lumota,
  Istuvi koan sopessa,
  Lukevi tulen tuhoja,
  Niin paranti neien rinnat
  Entistä etusammaksi,
  Paremmaksi muinaistansa.
  Poika pilvessä ajavi,
  Hataroitsi hattarassa,
  Vesikappanen käessä,
  Vesikauha kappasessa,
  Hyytä hynkäle povessa,
  Jäätä helmassa helisi.
  Tuopa hyyllä hyy'ytteli
  Sekä jäällä jäähytteli
  Ja ve'ellä kostutteli
  Tuimia tulen vikoja.

  Rautakauha
  Hiien tytti, Hiien neiti,
  Hiien entinen eläjä,
  Neiti musta, pää keritty,
  Tyttö vilkunan näköinen,
  Hyyti hyyllä hyppysensä,
  Jäällä jäähytti kätensä,
  Pyörti pyöreä tulista,
  Väänti ilman väkkärätä,
  Tulen tuiki koskematta,
  Hiuskarvan kähertymättä;
  Sepä tänne täytyköhön
  Tulen suuta tukkimahan!

  Nousi neitonen norosta,
  Punapakla painimesta,
  emäntä,
  Pisti hyyhyn
  Juoksevi joki tulinen,
  Säkehinen säyhyävi,
  Pimeässä Pohjolassa,
  Sankassa Sarentolassa.
  Kuivakulkku Pohjolainen,
  Juomari joentakainen,
  Tuopa joi joen tulisen,
  Säkehisen järven särpi,
  Se nyt tänne täytynevi
  Tulen tuhmille teoille,
  Syömähän tulen vihoja,
  Tulen lientä lippimähän.

  Pimeästä Pohjolasta,
  Sankasta Sarentolasta.
  Panu parka, Tuonen poika,
  Kirnusi tulisen kirnun,
  Säkehisen säihytteli,
  Pukemissa puhtahissa,
  Valkeissa vaattehissa;
  Vaka vanha Väinämöinen
  Otti hyystä ottosia,
  Veisti jäästä veistoksia,
  Joilla tulta tummenteli,
  Valkeata varventeli;
  Tulen kääri kertoihinsa,
  Valkean ripasihinsa,
  Tulen turmelettomaksi,
  Valkean väettömäksi.

  Varin veden polttamissa.
  
  Jo teki panu pahoa,
  Tuli raukka on turmellunna,
  Selvän on veen sisältä,
  Suolan, suuruksen seasta:
  Tuli poltti tuttuansa,
  Vesi vannoteltuansa,
  Rautapohjasta pa'asta,
  Vaskisesta kattilasta.
  Pitäös vesi varasi,
  Ellös sie vioille menkö,
  Tahi vammoille vajuko!
  Tieän mä sinun sukusi,
  Sie olet vuoressa sijennyt,
  Kalliossa kasvanunna.
  Jo teki vesi vikoa,
  Tuli poltti tuttuansa,
  Saunassa savun seassa,
  Läpi kiukoan kivisen;
  Pitäös vesi varasi j.n.e.

  Vasken loukkaamissa.

  Ellös vaski vaapahelko,
  Ellös olko vaarallisna,
  Kyllä mä sukusi tieän:
  Sin' olet vuoresta otettu,
  Olet Vattalan valama.
  Kenen raa'oit käskennästä,
  Isosiko vai emosi,
  Näitä töitä törkeitä?
  Kuivakohon sun vihasi,
  Jälet vasken vaipukohon,
  Kuin kusi kivellä kuivi,
  Vesi vaipui kalliolla!

  Vattalan tekemä,
  Vuoresta olet valettu,
  Kuvattu hevon kusesta,
  Kapioista vanhan tamman.

  Verenjuoksussa.
  
  Tääll' on tullutta tuhoa,
  Verta viljoin vuotanutta,
  Mennyttä mäen neniä,
  Yli vuoren voipunutta,
  Revot reikihin menisi,
  Pöyhkähännät pyörähtäisi.
  Niin miks' ei tätä tekoa,
  Miks' ei verta kiinni panna,
  Suonikoskea suleta,
  Tulisilla turpehilla,
  Mäkisillä mättähillä,
  Rautaisilla rakkineilla?
  Poika Lemmon leikattihin,
  Paha pantihin kaheksi,
  Polvella oman emonsa,
  Oman vanhemman varassa,
  Senki suonet solmettihin,
  Yhtehen yhytettihin,
  Veren maahan vuotamatta,
  Hurmehen hupahtamatta.

  Liha l.
  Polvilla e.
  Vanhempansa varpahilla,
  Isä Lempo leikattihin,
  Pää vetehen viskattihin;
  Emä Lempo leikattihin,
  Pää tulehen tuiskattihin;
  Poika Lempo leikattihin,
  Pää on suohon sotkettihin;
  Kaikki Lemmot leikattihin
  Omalla on veitsellänsä,
  Tekemällänsä terällä,
  Saamallansa sykkärällä,
  Katajaisen kannon päässä,
  Pölkyn pyörivän nenässä.
  Niien suonet solmettihin,
  Niin miks' ei tätäki suonta,
  Miks' ei verta seisateta,
  Tuonen koskea tukita!

  Raualla rakentamalla,
  Petäjäisen penkin p.
  Rahin rautaisen n.
  Yheksän kiven navalla.
  Kuinkas silloin lausitahan,
  Ja kuten kujerretahan,
  Kun rauta raon tekevi,
  Terä hietra hilpaisevi,
  Miekka miehen leikkoavi,
  Silpoavi suu sinervä,
  Saapi veren vuotamahan,
  Punaisen putoamahan:
  Ei se maito maahan joua,
  Nurmehen veri viaton,
  Parempi veren sisällä,
  Alla kalvon kaunihimpi,
  Suonissa sorottamasa,
  Sekä luissa luistamassa,
  Kuin on maahan vuotamassa,
  Rikoille ripajamassa.
  Veri puhas ja punainen,
  Herkeä heruttamasta,
  Tyyris maahan tippumasta,
  Maass' on mehtä entistäki!
  Et ole joki juoksemahan,
  Etkä lampi laskemahan,
  Suohete helottamahan,
  Venelotti vuotamahan;
  Syämessä sinun sijasi,
  Alla keuhkon kellarisi,
  Siell' on kaunis kammarisi,
  Niin on kaunis kuin on kallis,
  Miehen hinnasta menevä,
  Urohosta kelpoava.

  pahan t., tempoavi,
  Kun saa veri v., Punainen p.
  kannen k.
  kuoren kuohakampi,
  Piäty veri vuotamasta,
  Herkeä heruttamasta,
  Hurme huppelehtamasta;
  Herkesi hepo kuselta,
  Hiitten lehmä lypsämästä,
  Lemmon koski kuohumasta,
  Tuomikko torajamasta,
  Niin jo herkeä sinäki,
  Tyrehy tirajamasta,
  Rinnoilleni riiskumasta,
  Kourilleni kuohumasta,
  Päälleni pärisemästä!
  Et ole joki juostaksesi,
  Virta viiletelläksesi,
  Etkä koski kuohuaksi,
  Vaaran lampi laskeaksi;
  Syämessä sinun sijasi,
  Keuhkoloissa kellarisi,
  Pernoissa sinun pesäsi,
  Alla maksojen majasi,
  Liha lämmin liikkuasi,
  Luuhut lämmin luistoasi.

  riuskamasta,
  juoksevaksi  juoksiaksi, juoksemassa j.n.e.

  Pois puna putoamasta,
  Marjankarva kaatumasta,
  Maito maahan juoksemasta,
  Veren tilkka tippumasta;
  Veri seiso niinkuin seinä,
  Asu hurme niinkuin aita,
  Kuin miekka meressä seisoi,
  Saraheinä sammalessa;
  Seiso niinkuin seiväs suossa,
  Rautakanki kalliossa,
  Ravi koskessa kovassa,
  Paasi pellon pientaressa!
  Seisoa sinun tulevi
  Minun seisotellessani,
  Vaan jos mieli laatinevi
  Liikkua lipeämmästi,
  Niin sä liikkuos lihassa
  Sekä luissa luistaellos,
  Sievempi sinun sisässä,
  Kuin on maahan vuotamassa!

  heinä, puinen,
  hettehessä,
  Sapeli saraikossa,
  Salpain veräjän suussa,
  Seiso, kuin kivi kos'essa,
  Vitsa virran vääntehessa,
  Vesi kaivossa syvässä,
  Sotka suojassa sijassa,
  Tavi tyynessä lahessa,
  Kivi mustassa mäessä,
  Tyy'y tyyris tippumasta,
  Punainen putoamasta,
  Ele riuska rinnoilleni,
  Elekä parsku parralleni,
  Ele päälleni päräjä,
  Valu vaaterievuilleni!
  Kun et tyy'y, niin tukehu,
  Tukehtuipa tuimemmatki,
  Väkevämmätki väsähtyi:
  Joet juuttui, purot puuttui,
  Asettui Anian virta;
  Tyyntyi silloin Tyrjän koski,
  Joki Tuonelan tyrehtyi,
  Meri kuivi, taivas kuivi,
  Sinä suurna poutavuonna,
  Tulivuonna voimatonna.
  Niin miks' et sinäki tyy'y
  Luojan luomilla sanoilla,
  Jumalan aukeamilla,
  Pyhän hengen säätämillä!

  ripsa r.
  Parska paarmahuisilleni,
  Elekä kuohu koprilleni,
  n. tyrehy,
  suista, järvet päistä,
  Karikset nenistä nienten;
  Aloen järvi;
  Juortanin pysähtyi  kunehtui, väsähti

  Mitä tuohon tuotanehen
  Ja kuta ve'ettänehen
  Tukkeheksi tuiman reiän,
  Rauan raappoman jälille,
  Suu-sinervän silpomille,
  Terän hienon hilpomille,
  Veri kun juoksevi jokena,
  Koskena kohaelevi?
  Tuotuna on hopeatuopit,
  Kultakannut kannettuna;
  Ei veä vähäistäkänä,
  Pikkuistakana piätä.
  Tuotu on tuohiset vesiltä,
  Leppälastut lainehilta;
  Ne jo pikkuisen pitävät,
  Vetävät ani vähäisen.
  Mistä nyt salpa saatanehen,
  Tosi tukko tuotanehen,
  Veren maahan vuotamatta,
  Kaatumatta kullan karvan?
  Kun ei muusta muutaune,
  Maan murilla muutaele,
  Heitä hietoa etehen,
  Saata santoa sekahan!
  Kun ei siitä kyllin liene,
  Hämähäkki hyttöläinen,
  Pistä verkkosi etehen
  Veren tielle terheneksi,
  Se kalvoksi kasvakohon,
  Kiveksi kovettukohon,
  Tulevalle tukkeheksi,
  Salvaksi samoajalle!
  Kun ei siitä kyllin liene,
  Ei totelle tuostakana,
  Salvaksi sana Jumalan,
  Luojan turva tukkeheksi!
  Jos veri tipahtanevi,
  Pisara jos pirskahtavi,
  Luoja kiinni ottakohon,
  Jumala tavottakohon,
  Ennen maita maistamatta,
  Rikoille ripahtamatta;
  Lempi Jesuksen lihoa,
  Pala Herran palleata,
  Tukkeheksi tuiman reiän,
  Paikaksi pahan veräjän!

  muilla multasilla,
  vetehen,
  Se kiveksi kiinnittele,
  Tuke Herran t.
  Jesus ottamahan,
  Maaria tavottamahan,
  Tannerta tavottamatta;
  Limppi  tilkku
  Ei nyt maito maahan joua,
  Nurmehen veri viaton,
  Minun silmin nähtyäni
  Tahi korvin kuultuani;
  Korpikuusi kasvakohon,
  Korpikuusi, rautaoksa,
  Rauan syömähän rakohon,
  Ruostehen repäisemähän!
  Jos ei tuosta kyllin liene,
  Tuon minä tukin verisen,
  Yheksän sylen pituisen,
  Sylen kolmen paksu'isen,
  Tukkeheksi tuiman reiän,
  Paikaksi pahan veräjän.
  Kun ei tuostana totelle,
  Västäräkki, Hiien lintu,
  Hae Hiiestä patoa,
  Helvetistä kattiloa,
  Jolla verta keitetähän,
  Hurmetta huristetahan,
  Ilman tilkan tippumatta,
  Rikoille ripajamatta.
  Hiien hilkku, Lemmon lieri,
  Saatanan savinen lakki,
  Pahan hengen paikkatakki,
  Hiien hursti hurmehinen,
  Helvetin verinen vaippa,
  Neki tuohon tuotakohon
  Tämän tulvan tukkeheksi,
  Salvaksi verisatehen!

  Pahan rauan ratkomahan!
  Huua  tuovos
  hurotetahan  varistetahan

  tuura, samettilakki,
  Kun ei lie minussa miestä,
  Urosta ukon pojassa,
  Tämän tulvan tukkijaksi,
  Suonikosken sortajaksi,
  Omp' on taatto taivahinen,
  Pilven päällinen Jumala,
  Joka miehistä pätevi,
  Urohista kelpoavi.
  Sulettun' on suuremmatki,
  Jalommatki jaksettuna,
  Luojan luomilla sanoilla,
  Syvän synnyn säätämällä,
  Joet suista, järvet päistä,
  Virrat niskalta vihaiset,
  Lahet niemien nenistä,
  Kannakset kapeimmista.

  kolmella
  Vaka vanha Väinämöinen
  Veisti vuorella venettä,
  Kalkutteli kalliolla,
  Kirves liuskahti liha'an,
  Polvehen pojan pätöisen,
  Jalkahan jalon urohon.
  Vaka vanha Väinämöinen
  Pani varsan valjahisin,
  Ruskean re'en etehen,
  Ajoi toisehen talohon;
  "Onkohan talossa tässä
  Veritulvan tukkijata?"
  Ukko uunilta urahti:
  "Kyll' on noita noiksi nähty
  Veren tulvana tulevan,
  Hurmehen huraelevan;
  Annas akka aivinoita,
  Tuoppas tänne tappuroita,
  Veritulvan tukkeheksi,
  Salvaksi verisatehen!"
  Antoi akka aivinoita,
  Toi on liinan tappuroita;
  Ei siitä apua ollut,
  Veri juosta juonitteli
  Jalasta jalon urohon,
  Polvesta pätöisen poian.
  Silloin vanha Väinämöinen
  Sai itse sanelemahan:
  "Salvaksi sana Jumalan,
  Luojan turve tukkeheksi,
  Salvaksi samoajalle,
  Veren tielle telkimeksi;
  Avun Luoja antakohon,
  Avun tuokohon Jumala,
  Ett' ei mua syyttä syöä,
  Eikä tau'itta tapeta!"
  Sai siitä avun totisen,
  Veri tyytyi vuotamasta,
  Hurme huppelehtamasta,
  Maito maahan juoksemasta.

  Ukko vanha, röhmöparta,
  isännän.
  Kun on maita nostettihin,
  Mannerta kohotettihin,
  Meren alta, aallon alta,
  Alta kaikkien kalojen,
  Silloin meiän suuri Luoja
  Lihoansa leikkelevi
  Vertansa vuoattelevi,
  Alta jalkansa vasemman.
  Sanoi silloin suuri Luoja,
  Noin lausui jalo Jumala:
  "Terva maahan tippukohon,
  Hongan rasva rapsukohon,
  Ennenkun veri viaton;
  Syämessä sija verellä,
  Liha lämmin liikkuella,
  Luukut lämmin luistaella."

  Vesitaudissa.

  Veen isäntä, veen emäntä,
  Veen kultainen kuningas,
  Vetten herra voimallinen,
  Miks' oot syyttä suuttununna,
  Viatta vihastununna,
  Miksi laitit lapsiasi,
  Panit palkkalaisiasi,
  Sata miestä miekka vyöllä,
  Tuhat piippelo pivossa,
  Puremahan, nietämähän,
  Syömähän, kaluamahan,
  Syäntä sykertämähän,
  Keuhkoloita kiertämähän,
  Maksoja matelemahan,
  Säärilöitä särkemähän,
  Polviloita polkemahan?
  Ei tässä sijoa täy'y
  Sijan tarpehellakana;
  Nouse kukko rautaharja,
  Kannusjalkainen kavaha,
  Nämät konnat koprimahan,
  Nämät Hiiet hieromahan,
  Jott' ei kuulla kuuna päänä,
  Sinä ilmoisna ikänä!

  Yskässä.

  Mist' oot yskä yhtynynnä,
  Räkätauti tarttununna?
  Kun liet, yskä, tuulen tuoma,
  Vihmahisen viskoama,
  Ahavaisen antelema,
  Mene tuulen tietä myöten,
  Ahavaisen askelia;
  Mene hongissa hohisten,
  Petäjissä piehtaroien!
  Lienet vanhoista akoista,
  Mene yskä akkalahan,
  Akkalasta Ukkolahan,
  Siellä sua kaivatahan,
  Tulevasi toivotahan.
  Anna akkojen rykiä,
  Koukkuleukojen kokea,
  Ukkolojen uikutella,
  Partasuien paukutella,
  Rykiä rykissä niskoin,
  Panna selkä paahtehessa!

  Rykiminen ryyhtynynnä?
  Tuloasi outetahan.

  Ähkyssä.

  Ähky, poika ähverikkö,
  Purupoika tohverikko,
  Mitäs konna kuohaelet,
  Veen vaahti vaivaelet;
  Miksikäs paha panihet,
  Miksi lempo liittelihet,
  Ristittyä rikkomahan,
  Tehtyä teloamahan?
  Miks' et mennyt matkojasi
  Sivutse sinisen sillan,
  Päitse portahan punaisen,
  Pohjan tähteä tähäten;
  Mennyt ilveksen iho'on,
  Suuhun ulvovan sutosen,
  Metsän karhun kainalohon,
  Kontion kovihin luihin?
  Millä nyt puskuja puserran,
  Ähkypoian äimerrytän,
  Jotta saisi sairas maata,
  Tuskahinen tunnin olla,
  Heikko henkensä veteä,
  Huonopäivä huokaella?
  Tuolla puskuja puserran,
  Ähkypoian äimerrytän:
  Karhun hampahat hakenen,
  Joilla ma pahan puretan,
  Otan koprat kontiolta,
  Verenjuojalta vekarat,
  Niillä puskuja puserran,
  Ähkypoian pään äserrän,
  Isketän pahan itikan,
  Pahan sääsken säännyttelen.
  Kun ei siitä kyllin liene
  Ähkyä asettamahan,
  Tulkohon tulinen oinas,
  Keritköhön kierävilla,
  Ähkyn puskut puskemahan,
  Äkähät äkittämähän!
  Ele nyt ähky ällertele,
  Ele puhku pullertele,
  Lähe pois kohusta konna,
  Mato maksoista pakene;
  Kotihisi konna mennös,
  Maahasi paha paetkos,
  Koira siellä kaksi kantoi,
  Koirakset pojat molemmat,
  Syö noien syänkäpyjä,
  Noien maksoissa matele!
  Jos sa et totelle tuosta,
  Tuonne ma sinun manoan,
  Ajan hanhen siiven alle,
  Joutsenen sulan sisähän,
  Siian kylkiluun sivuhun,
  Maksahan merimatehen.
  Jos et tuostana totelle,
  Vielä muistan muunki paikan:
  Mene kuulle kumppaliksi,
  Päivälle käviämeksi,
  Jost' et nouta polvenansa,
  Peritä sinä ikänä!

  Ä. äppyräinen, puppurainen,
  mitästäs
  panetit,
  leikkaelit,
  puren pahoa,
  ähkyä ahistan  asetan

  ä. ällistele, pullistele,
  - Akan vanhan vartalohon,
  Maho ämmän  lehmän
  makkaroihin,
  syänveriä,

  Arpaussanoja.
  
  Kysyn Luojalta lupoa,
  Anon Herralta apua,
  Tahon taivon haltialta,
  Maakamaran katkojalta;
  Sano arvalle Jumala,
  Arpa ilmota minulle,
  Mist' on pulma puuttununna!
  Lähe nyt arpa liikkehelle:
  Jos on kalma kalmistosta,
  Lähe arpa myötä päivän;
  Jos ompi kylän kiroista,
  Lähe silloin vasta päivän;
  Jos ompi vika ve'estä,
  Käännäite merehen kohti;
  Jos on manni maasta nousnut,
  Käänny kohti pohjosehen;
  Kun tuonet toet sanomat,
  Valehettomat vakaiset,
  Silloin seiso niinkuin seinä,
  Asu arpa niinkuin aita!

  Manuelta veljeltäni;
  Nyt on aika arvan käyä,
  Miehen merkkiä kysyä;
  Sano totta Luojan merkki,
  Juttele Jumalan arpa,
  Tuo tänne toet sanomat,
  Varmat liitot liikahuta,
  Tämän tunnin tutkaimella,
  Tämän päivän päätöksellä!
  Sano arpa syytä myöten,
  Ele miehen mieltä myöten,
  Urohon tapoa myöten;
  Sano totta, ele valetta!
  Jos arpa valehtelevi,
  Niin arvo alennetahan,
  Arpa luoahan tulehen,
  Palamahan paiskatahan;
  Jos arpa toen sanovi,
  Niin arvo ylennetähän,
  Ylös arpa nostetahan
  Polville pyhän Jumalan.

  merkillä k.
  syitä m., miesten m.
  Myöten tahtoa urosten;
  Merkki miesten poltetahan;
  auvo
  Mie kun arvoille ajainnen,
  Miesten merkille ruvennen,
  Vaain varsin vastinetta,
  Vaain totta, en valetta,
  Saatan santille sanoa,
  Asialle arvotella,
  Mist' on pulma puuttununna,
  Kykkärä kyhäytynnä.
  Tuo nyt Hiisi hilkkuasi,
  Lempo lierilakkiasi,
  Johon arpani asetan,
  Lepän lastun langettelen;
  Kave eukko, luonnon tyttö,
  Kave kultainen, korea,
  Tule tänne tarvittaissa
  Arpoa asettamahan,
  Käsin arvat kääntämähän,
  Sormin arvat suortamahan!

  Neitsy Maaria emonen...

  Hevosen pureman sanat.

  Putkehen penin purema,
  Naisen lyömä petkelehen,
  Hietahan hevon purema,
  Luukavion kankahasen!

  Hevosen seisotussanat.

  Hevonen, jok' olet tuotu,
  Asetettu teilin alle,
  Sinulla pitävi olla
  Varsin kaksi vartiata,
  Näkymätön ja näkyvä,
  Joka pääsi painelevi,
  Voimasi väsyttelevi.
  Seisoa sinun pitävi,
  Et saa liikkua enämpi,
  Seisoa kuin linnan seinä,
  Kuin kivinen kirkontorni,
  Kuin on muuri Jerusalmin.

  Hiiren sanat.

  Hiukka hiiren hampahasen,
  Korsi kaunajan kitahan;
  Pure karva, niele toinen,
  Vaan varoite kolmannesta!
  Jospa kosket kolmantehen,
  Kohta kuolet kuin torakka.
  Kun sulle halu tulevi,
  Syöä mielesi tekevi,
  Paasi on pellon pientaressa
  Suurukseksi sulle suotu,
  Mukamaksi murkinaksi.
  Pure tuota pannahainen,
  Kalva tuota kinnahainen,
  Tässä pitkässä iässä,
  Minun päiväkunnissani;
  Ele koske aumahani!

  Kolmannella kohta kuolet
  Täss' on paasi, pitkähäntä,
  Sinä pitkänä ikänä,
  päiväkuntinani;

  Hämähäkin sanat

  Hämähäkki hyyhyläinen,
  Hyyhyläinen, pyyhyläinen,
  Jesuksen punakeränen,
  Luojan kultakukkarainen,
  Jos olet pahoa tehnyt,
  Tule työsi tuntemahan,
  Tahi sun nylen nyrkilläni,
  Piirrän peukaloisellani,
  Vien nahkasi Viipurihin,
  Saatan Saksan kaupunkihin.
  Sieltä saan sataiset markat,
  Tuhantiset tukkoelen,
  Viisin Viipurin rahoja,
  Kuusin kultapenninkiä.

  hyttöläinen,
  Hämähikkö höyretyinen,
  Keräpenttu köyretyinen,

  Jousimiehen sanat.

  Iske nyt koivunen sakara,
  Petäjäinen selkä lyövös,
  Jänne liina lippaellos,
  Laske kohti ja kovasti;
  Min käsi alentanevi,
  Sen nuoli ylentäköhön,
  Min käsi ylentänevi,
  Sen nuoli alentakohon!

  Juohtomiehen sanat.

  Silloin tarkka tarvitahan,
  Mies vakainen vaaitahan,
  Kun on neittä naitetahan,
  Miestä vieähän vihille,
  Häissä kun hätä tulevi,
  Verenjuoksu juomingissa.
  Itse seppä Ilmarinen
  Kesän kengitti hevosta,
  Talven tallikonkaria,
  Mun kosihin mennäkseni
  Hiien linnan neitosia,
  Bakkovuoren orpanoita.
  Jos ei siitä kyllin liene,
  Otan Hiiestä hevosen,
  Vuoresta valitun varsan,
  Hiien ruunan ruskeimman,
  Jonk' ei kynnet kilpistele,
  Eikä kalpistu kapiot,
  Ilmankana iljenellä,
  Kalmankana kaljamalla.
  Päivänäpä eillisenä
  Keritsin kiveltä villat,
  Katkoin karvat kalliolta,
  Tein tuosta varahamosen,
  Jolla peitän pienet neiot,
  Katan kasvavat urohot.
  Päivänäpä eillisenä
  Ukkoni tulinen miekka
  Tyvin tippui taivosesta,
  Päin pilvestä putosi,
  Käteheni oikeahan,
  Jolla hurttia hutelen,
  Kalmalaiset karkottelen,
  Etiseltä ilmaltani,
  Takaiselta puoleltani,
  Kupehelta kummaltaki.
  Kun ei siitä kyllin liene,
  Ei liene minussa miestä
  Tämän neion naittajoa,
  Miehen viejeä vihille,
  Käyn mä kallion avuksi,
  Louhen vuoren voimakseni;
  Onhan vuoressa varoa,
  Hiien linnassa liseä,
  Tätä neittä naittamahan,
  Urosta avittamahan,
  Miestä viemähän vihille.

  Juurimadon sanoja.

  Tuonen toukka, maan matonen,
  Sinä julma juuriainen,
  Suolat sinun surmatkohon,
  Hauta sinun raiskatkohon,
  Orastani ottamasta,
  Kasvuani koittamasta,
  Einettäni etsimästä,
  Viljoa vihoamasta!
  Jos ei suolat surmoaisi,
  Eikä rauta raiskoaisi,
  Lähe liika liikkumahan,
  Paha pois pakenemahan,
  Lähe tuonne, kunne kasken,
  Nurmille nuriseville,
  Pelloille perättömille,
  Soihin sammalettomihin;
  Siell' on suota syöaksesi,
  Juuria jyviäksesi,
  Päin maahan mennäksesi,
  Hampahin hapuillaksesi,
  Ilkeän etanan syöä
  Ilman ihmisen elotta.
  Ihminen imento raukka
  Työtä tyhjähän tekevi,
  Väärin vääntävi väkeä,
  Kun on kyy oluen juopi,
  Mato viertehen vetävi,
  Einehen etana syöpi.
  Hylleröinen, pylleröinen,
  Tuonen toppa, maan etana,
  Kulaten tulit kulosta,
  Helähellen heinikosta,
  Minun ruokaruohoihini,
  Minun henkiheinihini,
  Orastani ottamahan,
  Kaaliani kaatamahan.
  En nyt tuota tieäkkänä,
  Mistä lienet sakset saanut,
  Kusta hampahat hakenut,
  Kusta luiset leukapielet,
  Syömähän tätä hyveä,
  Kannista kaluamahan.
  Heitä jo herja järsintäsi,
  Mato pääsi maahan paina,
  Pistä pääsi piilemähän,
  Kätke kielesi käpeä;
  Mene metsähän etana,
  Mato viere viiakkohon,
  Lepän juuren leikku'usen,
  Haavan juuren hakku'usen;
  Hiero hietahan nenäsi,
  Kaiva pääsi kankahasen!
  Siell' ompi sija sinulle,
  Ojan pohjat ollaksesi,
  Pientaret asuaksesi,
  Hiekkamaassa hampahasi
  Kivihin kirahtakohon,
  Karstahan karahtakohon!
  Kun siell' ei hyvä olisi,
  Mene sie mato merehen,
  Meren ruohoihin rupea,
  Alle aaltojen asetu,
  Siell' on hyvä ollaksesi,
  Meren hiekka syöäksesi,
  Meren vesi juoaksesi,
  Suuhusi meren somerot,
  Hiekka hampahan rakohon.
  Kun et tuostana totelle,
  Tempoan tulisen miekan
  Tulisen tupen sisästä,
  Jolla kiinnitän kitasi,
  Ja hajotan hampahasi.
  Kun ei siitä kyllin liene,
  Omp' on Ukko taivahassa;
  Ukko pääsi särkeköhön,
  Muhjuksi musertakohon,
  Vaskisella vaunullansa,
  Rautaisilla rattahilla!
  Peitä pelto permojasi,
  Kätke maa matosiasi,
  Syömästä orahiani,
  Minun vaivani näköä,
  Aivan atran kääntämiä!
  Pois nyt toukka touvostani,
  Viheljäinen viljastani,
  Etana eloni päältä,
  Pois mun ruokaruohoistani,
  Näistä henkiheinistäni,
  Pois, pois, sota tulevi,
  Lähestyvi hengen lähtö!
  Mie tuotan tulisen poian,
  Rautasuisen, rautapäisen,
  Leukasi levittämähän,
  Hampahat hajottamahan,
  Saatan surman pääsi päälle,
  Pään murennan petkelellä,
  Huulet survon huhmarilla,
  Hampahat kivellä jauhan.

  Ulos toppa t.
  Vihollinen v., elatuksesta,
  Soi, soi, s.

  Jäniksen sanoja.

  Minä laitan lankojani,
  Liitän näitä liinojani,
  Liitän liinani lumelle,
  Lasken langat hangen päälle,
  Jänön poika kyykelöinen,
  Ristisuu, räkäleleuka,
  Juokse noron notkokkeita,
  Painakkeita painattele,
  Juoskos kullaisna käkenä,
  Hopeaisna myöhkyränä,
  Vasten minun pyytöäni,
  Kohen kultalankojani;
  Tullos ilman tuusimatta,
  Varomatta vaapottele,
  Lyöte kynsin kynnykselle,
  Käpälöin kahan etehen;
  Ellös varpoja valitko,
  Pure varpa ensimäinen,
  Se on voittu metsän meellä,
  Sivuttu salon simalla!
  Ellös vainen mengökkänä
  Toisten varpojen tyköhön,
  Siellä surma suin pitäisi,
  Kova kuolo kohtoaisi!
  Kaikk' on muut vihaiset varvat,
  Joita sie kovin varaja,
  Vaan täm' on metinen varpa,
  Jok' on latvoin laskettuna,
  Latvoin laskettu lumehen,
  Tyvin työtty taivosehen,
  Latva pihtiä pitävi,
  Tyvi jousta jännittävi.

  Polvin porstuan etehen;
  varpuja v.
  varpu keskimäinen,
  surmasi tulisi,
  Kuolemasi kohtoaisi!
  Muut täss' on vihavat varvut,
  vitihin, käätty t.
  Taivas  Pihti taivasta p.

  Hammaspuuta hallitsevi.
  Jänis jäppä, juppaniska,
  Juokse nyt kohti lankojani,
  Jou'u vinttura vipuhun,
  Hiien kanttura kaha'an,
  Riiviö tähän ritahan,
  Paulahan pakurasilmä,
  Pyöräsilmä pyy'yksehen;
  Tule kuin tuli punainen,
  Viery kuin vesi kesäinen,
  Alta puun, alta petäjän,
  Alta kuusen kukkalatvan,
  Alta kaunihin katajan,
  Muien siimojen sivutse,
  Muien ansojen alatse,
  Muien pyytöjen perätse,
  Minun päin on pyytöäni,
  Kultaisehen renkahasen,
  Avohon apajaisehen,
  Ennen päivän paistamista,
  Ennen kuun kehittämistä,
  Auringon ylenemistä,
  Koin Jumalan koittamista!

  vimpura  vimpuri, villitty

  Häijyn k.
  Pyyrösilmä  Tule pyyrä
  siklojen s.
  pauloja paeten,

  Kalastussanoja.

  Ahven ainoinen kalanen,
  Sekä hauki harvahammas,
  Tule onki ottamahan,
  Väkärauta vääntämähän,
  Kiverä kovettamahan,
  Siimoa sivaltamahan,
  Vapoa vetäisemähän,
  Jo nyt on ongen ottoaika,
  Kiverän koverrus-aika,
  Väkärauan vääntö-aika
  Ja siiman sivallus-aika!
  Tule suulla suuremmalla,
  Leuvoilla leveimmillä,
  Hampahilla harvemmilla;
  Tule ja tule välemmin
  Muien ongista ohitse,
  Muien siimoista sivutse,
  Kohti minun onkeani!
  Ota onki, niele niekla,
  Koppoa kovera rauta,
  Siima suoraksi sivalla,
  Vapa vääräksi vetäise!
  Minun on siimani simaiset,
  Minun onkeni metiset,
  Minun maimani makeat,
  Muill' on siimansa sitasta,
  Muilla onkensa okaiset,
  Muien maimat tervoin tehty.

  Arka, märkähäntä  häntä märkä
  onkien o., siimojen s.
  maimojen alatse,
  sileät, osavat,
  Joko nyt marta merrassani,
  Tai tuoni tokehissani,
  Kun ovat kaloista paitsi,
  Tyhjät veen sikiämistä!

  Kaikk' p., sikiöistä!

  Karhun sanoja.

  Otsoseni, ainoiseni,
  Mesikämmen kaunoiseni,
  Ellös piiloja pitäkö,
  Häpeihin hämmentykö,
  Syökö karvoja kapehen,
  Viatonta verta juoko,
  Tänä suurena suvena,
  Luojan lämminnä kesänä!
  Anna käyä käyräsarven,
  Sorkkasäären solkotella,
  Maion antajan mat'ata,
  Sienen syöjän siipotella,
  Ett' et koske konsakana,
  Rupea rumanakana!
  Muista muinainen valasi
  Tuolla Tuonelan joella,
  Kynsikoskella kovalla,
  Luojan polvien e'essä:
  Lupa sulle annettihin
  Kolme kertoa kesässä
  Käyä kellon kuuluvilla,
  Tiukujen tirinämaalla,
  Vaan sit' ei suvaittu sulle,
  Eikä annettu lupoa
  Ruveta rumille töille,
  Häpeähän hämmentyä.

  Vääräsäären väännätellä.
  
  Metsän kulta, metsän kaunis,
  Metsän ehkeä eläjä,
  Käyvös kaarten karjanmaita,
  Piilten piimäkankahia,
  Kierten kellojen remua,
  Ääntä paimenen paeten;
  Kun kuulet kuparin äänen
  Tahi kalkkalon kalinan,
  Helkkävän hevosen kellon,
  Rauan ruoste roikkahuvan,
  Tahi vankuvan vasikan,
  Tahikka paimenen pakinan,
  Kun sen kuulet päällä vaaran,
  Mene silloin alle vaaran,
  Kun on karja kankahalla,
  Sinä suolle soiverraite,
  Kun karja solahti suolle,
  Silloin korpehen kokeos,
  Karjan käyessä mäkeä
  Astu sä mäen alatse,
  Karjan kulkeissa alatse
  Mene sä mäkeä myöten,
  Sen ahoa astuessa
  Sinä viere viiakkoa,
  Viiakkoa vierressänsä
  Sinä astuos ahoa;
  Kule pellavaskupona,
  Viere villakuontalona,
  Villainen sinun isäsi,
  Villainen sinun emosi,
  Villainen otus itseki,
  Villa suusi, villa pääsi,
  Villa päässäsi kypäri,
  Villakintahat käessä,
  Villasukkaset jalassa,
  Villa viisi kynnyttäsi,
  Villaiset on hampahasi,
  Villaiset sinun vihasi!
  Kätke kynnet karvoihisi
  Kuin on villakuontalohon,
  Hampahat ikenihisi
  Kuin on talkkunamykyhyn,
  Väännä vaskinen nenäsi
  Alle kultaisen kupusi,
  Ele katso karjan päälle,
  Katso karvajalkojasi,
  Jott' ei karja kammastuisi,
  Vääräsääret säikähtyisi,
  Pieni vilja pillastuisi,
  Vikoisi emännän vilja!

  Roikkavaksi.
  
  Ruotsin rauan roikaisevan,
  Astuessansa ahoa
  Mene sammalmättähille;
  kuontalon sisähän,
  kaipastuisi,
  sorkka peljästyisi,
  Otsonen metsän omena,
  Mesikämmen kääryläinen,
  Kule kierten korpiani,
  Kaarten karjan laitumia,
  Sivutse sikojen teistä,
  Laitehitse lampahista,
  Kauvas karjan käytäviltä,
  Hevon kellon kuuluvilta;
  Kule kullaisna käkenä,
  Hopiaisna kyyhkyläisnä,
  Siirry siikana sivutse,
  Veteleite veen kalana,
  Karjakullan kuulematta,
  Viljakullan tietämättä;
  Ele päätä päälle nosta,
  Huulta harjalle hajota!
  Ennen hammas hajotkohon,
  Lohetkohon leukaluusi,
  Kun on karva katketkohon,
  Puolikana pois tulisi.
  Jospa karva katkeavi,
  Puolikana pois tulevi,
  Minä kahta kaipaelen,
  Kolmea kovin kyselen.
  Kun tulevi ruuan tarves,
  Syöä mielesi tekevi,
  Syövös sieniä metsästä,
  Murra muuriaiskekoja,
  Juuria punaisen putken,
  Metsolan mesipaloja!
  Metsolan metinen amme
  Hapata hihittelevi
  Kultaisella kunnahalla,
  Hopiaisella mäellä,
  Vaahti päälitse valuvi,
  Hiiva korville kohovi,
  Siin' on syöä syölähänki,
  Juoa miehen juolahanki,
  Eikä syöen syömät puutu,
  Juoen juomiset vähene.

  kääröläinen,
  Varaten vasikan ääntä,
  sikoveräjän,
  Sivuten sikojen tietä,
  kuulumasta;
  Mene s., Vieritse k.
  katkeaisi, tulisi,
  kaipoaisin, Kohta kolmea kysyisin.
  muuriaispesiä,
  kuhaelevi
  Siellä syöte syölähäksi, Siellä juote juolahaksi,
  Ei ne s.
  Hiili ukko halliparta,
  Metsankäyjä käyretyinen,
  Anna rauha raavahille,
  Sorkkasäärille sovinto,
  Käyä karjan kaunihisti,
  Soreasti sorkutella,
  Poikki soista, poikki maista,
  Halki korven kankahista!
  Kun sa kuulet karjan kellon,
  Tahikka helyt hevosen,
  Tahi lampahan lapakon,
  Eli muun elukan äänen,
  Pane kaksi kämmentäsi,
  Koion korvasi etehen,
  Mene toisille mäjille,
  Muille kummuille kuvahu,
  Tahi korpehen kokeos,
  Syänmaalle syylättele,
  Poikki notkon notkuttele,
  Kauas näiltä karjan mailta,
  Johon ei kuulu karjan kello,
  Eikä paimenten parina.

  kellon äänen,
  Elikkä kellon,
  Saaos sammalhuonehesen,
  Jott' k.
  Otsoseni, lintuseni,
  Mesikynsi metsoseni,
  Tehkämme sulat sovinnot,
  Rajarauhat rapsakamme,
  Minun itseni ijäksi,
  Sekä poian polvueksi,
  Ett' et sorra sorkkasäärtä,
  Kaa'a maion kantajata.
  En sua kiellä kiertämästä,
  Enkä käymästä epeä,
  Kiellän kielen koskemasta,
  Suun ruton rupeamasta,
  Hampahin hajottamasta,
  Kämmenin käpyämästä.
  Kun on saanet karjan maille,
  Sattunet saloille näille,
  Kuullet torven toitotoksen,
  Tahi paimenen pärinän,
  Kiinni kyntesi kiverrä,
  Sijaltasi siirtymättä,
  Kulkematta kunnekkana!
  Lyöte maahan mättähälle,
  Nurmelle nukahtamahan,
  Kuin on jänis karvoihinsa,
  Kesälammas liemihinsä;
  Paina pääsi turpehesen,
  Tunge turpasi kulohon,
  Hio hietahan nenäsi,
  Ett' ei karja kammahtele,
  Sorkkasääret sommahtele,
  Vikoa emännän vilja,
  Pienet sorkat pengahtele!

  Ijäksemme, ilmaksemme,
  Polveksemme, päiviksemme,
  sontareittä,
  ruman r.
  Käänny maata m.
  Tunge t.
  Mätä marjamättähäsen,
  songahtele,
  Metsän musta mulleroinen,
  Kauniskarva palleroinen,
  Tehkämme ikisovinnot,
  Ikirauhat ratkokamme,
  Eleäksemme ehosti,
  Kesän kaiken kaunihisti,
  Jos talven sotia käymme,
  Kovat aiat kolkehimme.
  Maat on meillä yhtehiset,
  Evähät erinomaiset:
  Lehti on puussa, ruoho maassa,
  Viholainen mättähässä,
  Siin' on syömistä sinulle
  Suviyöstä talviyöhön,
  Kussas lienet kuusistoissa,
  Kivistöissä kankahilla,
  Maita karjan käyessäsi.
  Kun ei siitä kyllin liene,
  Syö ennen syänkäpyjä,
  Ennen keitä keuhkojasi,
  Ennen maista maksojasi,
  Kun kosket minun omoa!
  Jos sulle viha tulisi,
  Hampahat halutteleisi,
  Sulakohon sun vihasi,
  Haihtukohon haikeasi,
  Villoihisi viertyköhön,
  Kaotkohon karvoihisi!
  Kun ei siitä kyllin liene,
  Visko viitahan vihasi,
  Kanarvoille katkerasi,
  Honkihin pahat halusi,
  Havupuille haikeasi;
  Mene mähkäise mätästä,
  Puistele lahoa puuta,
  Kaa'a koivun pökkelöitä,
  Kisko vuoresta kiviä,
  Vääntele vesihakoja,
  Siitä kynnet kypsenevi,
  Käsivarret vahvenevi.

  Mesikämmen källeröinen,
  Tehköme  te'emme
  Kesärauhat ratko'omme  ratkoamme

  Lepän lehet ruuaksesi
  Suviöistä talviöihin,
  kuusihin v.
  Saata sammalmättähisin,
  Lepän oksille lemusi,
  Maille muille muikeasi,
  Mähki marjamättähiä,
  Haukkoa  havulta selkä

  Hakoloita haukkaele,
  Kieri kiviläätiköissä,
  kasvenevi.
  Otsoseni, kultaseni,
  Mesikämmen kääröseni,
  Kuulestappas, kuin sanelen,
  Kielen kullan kiukuttelen:
  Kun ma otsona olisin,
  Mesikämmennä kävisin,
  En mä noissa noin asuisi
  Aina akkojen jaloissa;
  Täällä turkki turmeuvi,
  Karva hieno hierouvi,
  Näillä pellon pientarilla,
  Näillä kaioilla kujilla.
  Onhan maata muuallaki,
  Tannerta taempanaki,
  Jaosta miehen joutilahan,
  Virattoman viiletellä,
  Käyä halki kämmenpäänsä,
  Poikki pohkealihansa,
  Sinisen salon sisässä,
  Korven kuulon kainalossa,
  Jossa miehet mettä juovat,
  Simoa sivaltelevat;
  Siell' on aina sänky säätty,
  Vuoe ammoin valmistettu,
  Sisällä salon simaisen,
  Maksankarvaisen malossa.

  metsolainen,
  Kuuleppas, ma s.
  Mesikärsänä k.
  Metsän muuna mullukkana,  
  Kusikinnerten keralla;
  Kusikinttujen kiroissa;
  hierauvi,
  Tarhoa t.
  Ilmoa etempänäki,
  kämmenpääsi, pohkealihasi,
  sulle s.
  Metsoseni halliparta,
  Metsän korpien kuningas,
  Mene poies näiltä mailta,
  Näiltä karjan käytäviltä!
  Tie on tehty mennäksesi,
  Joen ranta juostaksesi,
  Pohjan pientaren perähän,
  Lapin maahan autiohon.
  Siell' on kangas käyäksesi,
  Suohut sorkutellaksesi,
  Kanarvikko kaalaella,
  Käyä kengässä kesällä,
  Sukassa sulalla maalla,
  Sykysyllä syylingissä,
  Suurimmilla suon selillä,
  Leveillä liettehillä,
  Jott' ei kyntesi kuluisi,
  Hajoaisi kämmenpääsi.
  Kun siell' et sijoa saane,
  Käännä kaiat kantapääsi,
  Viisi kynttäsi viritä,
  Mennä viiletelläksesi
  Tuonne Tuonelan salolle,
  Tahi Kalman kankahalle!
  Siell' on Kirjos, siellä Karjos,
  Siellä muita mullikoita,
  Rautaisissa rahkehissa,
  Kymmenissä kytkyissä,
  Liha lämmin syöäksesi,
  Veri lämmin juoaksesi;
  Siellä laihatki lihovat,
  Lihaviksi luutki saavat.

  Meren  joki-
  keot k., Somer s.
  - kengättä  sukitta  syylingittä,
  mullukoita,
  Metsän musta mummukoinen,
  Karvarössi röyhetyinen,
  Jos sa tahtonet tapella,
  Eleä soan tavalla,
  Tapelkamme talven aika,
  Lumen aika luskailkamme;
  Suven tullen, suon sulaen,
  Lätäkköjen lämmitessä,
  Ellös tulko näille maille,
  Saapuko saloille näille!
  Josp' on tullet näille maille,
  Karjan kullan kuuluville,
  Täällä aina ammutahan;
  Kun ei ampujat kotona,
  Luokin täällä lyötänehen,
  Rahkehin rapattanehen.
  On meillä osaavat vaimot,
  Emännät alinomaiset,
  Jotka tiesi turmelevat,
  Matkasi pahoin panevat,
  Saavat suohon suolivyöstä,
  Kankahasen kainaloista;
  Niitä sä kovin varaja,
  Ett' et koske karjoani!
  Jospa konna koskenetki,
  Näpinnet pahan näköinen,
  Laulan suitset suuta myöten,
  Käännän päitset päätä myöten,
  Jott' ei hampahat hajoa,
  Eikä leuat lonkuele.
  Jos et sie sitä totelle,
  Panen pangan pihlajaisen,
  Pangan rautaisen rakennan,
  Ympäri nenän nykerän.
  Jos et tuostana totelle,
  Vaan vielä vioille mennet,
  Käsin yhtehen yhymme,
  Toran lailla tappelemme:
  Otan vaskisen vasaran,
  Tahi kultaisen kurikan,
  Jolla pääsi rikki lyönen,
  Kaiken kallosi murennan;
  Veän veitseni verisen,
  Tempoan terävän rauan,
  Jolla halon hartiasi,
  Jolla leukasi levitän,
  Ett' et koske konsakana,
  Rupea rumanakana,
  Ylitse tahon Jumalan,
  Päitse auvon autuahan;
  Vet väki Viron vikovi,
  Kamaloipi ristikansa.

  Toisio:

  talvikauet,
  Lumi-aiat luskatkamme;
  Ellös tänne tulkokkana,
  Sattuko n.
  Vajot suolivöistä,
  Niittyhyn  alho'on
  nisistä saakka;
  Puukon hirveän hijasta,
  hampahasi,
  Jo siitä Viro
  Nouse karhu kankahalta,
  Korvesta koverakoura,
  Haon alta harvahammas,
  Viiasta vihainen kissa;
  Tule suolta suurijalka,
  Lehosta leveäkämmen,
  Karvahassu halmehesta,
  Hiekasta hevosen surma,
  Mullikoita murtamahan,
  Vasikoita vainomahan,
  Lehmiä levittämähän,
  Härkiä hävittämähän,
  Hevosia haaskamahan,
  Karja kaikki kaatamahan;
  Ei tuo vasten itseäni,
  Eikä vasten joukkoani,
  Vasten on vastuksen väkeä,
  Vasten muita vastuksia!

  Nouse maasta mauriainen,
  Viholainen  vihaisena
  vitsikosta,
  Aholta leveäjalka,
  syöjä,
  Karjalauma
  Otan piikkini pinosta,
  Otimeni orren päästä,
  Lähen miehistä metsälle,
  Urohista ulkotöille,
  Kolmen koirani keralla,
  Viien villahäntäiseni,
  Otsosen tuvan oville,
  Miehen kainun kartanolle,
  Pikkusilmäisen pihalle,
  Tasakärsän tanterelle,
  Joss' on kuuta kyllältänsä,
  Talven maannutta talia,
  Juurella nyrynärien,
  Alla kuusen kukkalatvan.
  Kulkia metsän kuningas,
  Tasakärsä talleroinen,
  Kun kuulet minun tulevan,
  Miehen aimo astuvaksi,
  Nouse pois nokisijoilta,
  Havuiselta vuotehelta,
  Kätke kynnet karvoihisi,
  Hampahat ikenihisi,
  Pane pääsi palttinalla,
  Silkki silmille sitaise,
  Lyöte maata mättähälle,
  Kaunihille kalliolle,
  Hongat päällä huojumassa,
  Kuuset päällä kuulumassa;
  Siinä otso pyörteleite,
  Mesikämmen käänteleite,
  Kuni pyy pesänsä päällä,
  Hanhi hautomaisillansa!

  tanhuville,
  palmikolle,
  Sio silkillä nenäsi,
  Luulin käen kukkuvaksi,
  Lempilinnun laulavaksi;
  Ei käkönen ollutkana,
  Oli koirani komea
  Otsosen tuvan ovella,
  Kainun poian kartanolla.
  Otsoseni, ainoseni,
  Mesikämmen, kaunoiseni,
  Ellös sie pahaksi panko,
  Jos meille jokin tulisi,
  Luien luske, päien pauke,
  Hammasten hajotusvuoro;
  Päästä nyt tänne pääripasi,
  Pujeta puraisimesi,
  Heitä harvat hampahasi,
  Liitä leukasi lipeät!
  Ole kiitetty Jumala,
  Ylistetty Luoja yksin,
  Kun annoit otson osaksi,
  Salon kullan saalihiksi!
  Hyvin meihin metsä mieltyi,
  Taipui ainoinen Tapio,
  Ei ollut keihoin keksimistä,
  Ampuen ajelemista,
  Itse vieri vempeleltä,
  Horjahti havun selältä,
  Risut rikkoi rintapäänsä,
  Havut marjaisen mahansa:
  Yöt on syksyiset pimeät,
  Syksyiset havut liveät.
  Anna vastaki Jumala,
  Toistekki totinen Luoja,
  Soivaksi Tapion torven,
  Metsän pillin piukovaksi,
  Näillä pienillä pihoilla,
  Kapeilla kartanoilla!

  Kaatui koivun koppelolta,
  Lepän lengolta lipesi,

  Karjan lukuja.

  Kun Jesus kesän tekevi,
  Jumala suven sukevi,
  Suot sulavi, maat sulavi,
  Lätäkötki lämpiävi,
  Joko lelunani levitän,
  Laitan karjan laitumelle,
  Työnnän lehmäni leholle,
  Vasikkani varvikolle,
  Lasken laitto lampahani,
  Lupi luppakorvaiseni,
  Lampahat lataikolle,
  Hevoseni heinikolle,
  Korven kuuluhun kotihin,
  Havulinnan liepehille,
  Lasken sikani erille,
  Alakärsäni aholle,
  Rannalle meryttä vasten,
  Vasten merta hiykiäistä.

  Suo sulana  sulassa
  maa sulana  sulassa

  lämminnynnä,
  Hatasarveni hajotan,
  heinän päälle,
  Keskellä kesäsyäntä,
  Jumalan suvea suurta,
  Lasken lehmäni leholle,
  Maion antajat aholle,
  Hatasarvet haavikolle,
  Kourusarvet koivikolle,
  Työnnän kuuta ottamahan,
  Talia tavottamahan,
  Ahomailta aukeilta,
  Leveiltä lehtomailta,
  Korkeilta koivikoilta,
  Mataloilta haavikoilta,
  Kultaisilta kunnahilta,
  Hopeaisilta saloilta.
  Lepy lehto, kostu korpi,
  Lempeä salo sininen,
  Leppyös lepyttäissäni,
  Kostu kostutellessani,
  Anna rauha raavahille,
  Sorkkasäärille sovinto,
  Tänä Jesuksen kesänä,
  Maarian suvena suurna!

  Kolosarvet
  Tultua suven suloisen,
  Lätäköien lämmittyä,
  Muut panevat paimenia,
  Kahvoavat kaitsioita;
  Kenenpä minä poloinen,
  Emäntä epäpätöinen,
  Kenen panen paimeneksi,
  Laain karjan kaitsiaksi,
  Kunka kummiksi kuvoan,
  Kierrän kellon kiehtarihin?
  Pajuko panna paimeneksi,
  Leppä lehmän kaitsiaksi,
  Pihlaja piteliäksi,
  Tuomi tuojaksi kotihin,
  Emännäisen etsimättä,
  Muorisen murehtimatta,
  Kaitsematta karjapiian,
  Paimenen ajelematta?
  Paju ollos paimenena,
  Leppä lehmän katsojana,
  Pihlaja piteliänä,
  Tuomi tuojana kotihin!
  Jos et paju paimentane,
  Leppä lehmiä ko'onne,
  Pihlaja hyvin pielle,
  Tuomi et kotihin tuone,
  Pajun viskoan vetehen,
  Leikkoan lepän kaheksi,
  Pistän pihlajan tulehen,
  Tuomen tungen valkeahan.
  Paha on paju paimenena,
  Leppä karjan katsojana,
  Pihlaja piteliänä,
  Tuomi tuojana kotihin;
  Kosken tyttö, kuohuneiti,
  Sie olet sievin piioistani,
  Paras palkkalaisistani,
  Sinun panen paimeneksi,
  Sinun kummiksi kuvoan,
  Kierrän kellon kiehtarihin.
  Vaan jos et hyvin pielle,
  Viel' on muitaki minulla:
  Suvetar valio vaimo,
  Mielikki metsän miniä,
  Hongatar hyvä emäntä,
  Piika pieni Pihlajatar,
  Katajatar, neiti kaunis,
  Tuometar tytär Tapion,
  Nuot ma panen paimeniksi
  Nuot on kummiksi kuvoan.
  Kun ei siitä kyllin liene
  Karjoani kaitsemahan,
  Panen Luojan paimeneksi,
  Kaikkivallan kaitsiaksi;
  Paras on Luoja paimenista,
  Kaikkivalta kaitsioista,
  Se tuopi joka tulelle,
  Saattavi joka savulle,
  Vielä päivän paistaessa
  Herran kesrän hellittäissä,
  Junossa Jumalan karjan,
  Herran karjan helkytellen.

  paimeniksi,
  Kierti kellon kiehtarihin;
  Maut on velhoja vetävät;
  - Pajunko pannen p.
  Lepän karjan  lehmien ajohon

  Pihlajan piättimeksi,
  Tuomen t k.
  lehmien keralla,
  ei p.
  Tahi ei pihlaja pitäne,
  ei t.
  Pajun vierrytän v.
  Mie pajun vetehen vierrän  painan

  Tuomen mie tulessa poltan.
  Se saapi savulle lehmät,
  Tuopi karjani kotihin,

  Keihään sanat.

  Susi juoksi suota myöten,
  Karhu kangasta samosi,
  Susi huusi huijahutti:
  "Minä keihon suosta löysin."
  Karhu lausui kankahalta:
  "Onko keihäs suuremmainen?"
  Susi suolta vastoavi:
  "Ei ole keihäs suurimpia,
  Eikä keihäs pienimpiä,
  Keihäs keskenkertahinen."
  Päätyi Hiisi kuulemassa,
  Mies paha tähyämässä,
  Tempasi terävän keihon,
  Veti vaskisen vekaran,
  Tekemähän törkytöitä,
  Raskahasti raatamahan:
  Ponnellehen pyörähytti,
  Varrellehen vaapahutti,
  Laski ihmisen ihoon,
  Emon tuoman ruumihisen.

  Koiran sanoja.

  Hiien hiili, Hiien halli,
  Hiien harmoa havukka,
  Hiien koira koukkuleuka,
  Verinäkki, Tuonen häkki,
  Sule suusi, peitä pääsi,
  Miehen mennessä sivutse!
  Jos on halu haukkuasi,
  Mene hakki haukkumahan
  Sorkkihin sotahevosten,
  Konkarien kankahille,
  Ele sie minua hauku!
  Tieän mä sinun sukusi,
  Sukusi ja syntysiki:
  Silmittä isosi syntyi,
  Silmittä sinun emosi,
  Silmittä sinä itseki.
  Sima suusi sulkekohon,
  Mesi pääsi painakohon,
  Ett' et ennen ääntä päästä
  Miehen mentyä sivutse;
  Niin on kiinni leukaluusi,
  Kuin on kiinni loukun kansi,
  Niin on hienot hampahasi,
  Kuin on hienot koprassani!
  Kun ei siitä kyllin liene,
  Hiisi suusi sulkekohon,
  Lempo leukasi leveät,
  Ett' et saa sanasi päähän,
  Suusta suureksi rupea;
  Hiitolan verinen vaippa,
  Lemmon hursti hurmehinen,
  Päälle laihan päälakesi,
  Päälle korvan kumpaisenki,
  Silkki silmien etehen,
  Ett' et kuule kulkevia,
  Et näe vaeltavia!

  haukkua halusi,
  Muistan ma sun synnyntäsi:
  päistäret pivossa!
  Salvatkohon sun sanasi,
  karsta korvillesi,
  Luppa s.
  Penu pieni koiraseni,
  Aina harras haukkujani,
  Tule minun turvikseni,
  Metsolahan mennessäni;
  Vieri koirani keränä,
  Kylän kukka kuulusana,
  Kule pellavaskupona,
  Itse mie kulen kuvana,
  Itse lennän kyyhkyläisnä,
  Sukset mustina matoina
  Sinä koirani komein,
  Juoksuttele, jou'uttele,
  Viilettele viitamaita,
  Ahomaita aukeita;
  Juokse sunna suuret korvet,
  Karhuna lehot leveät,
  Vaan ele havuja hauku,
  Ele lehviä lekuta,
  Hauku lehvän lekkujia,
  Havukuusen kukkujia,
  Ett' ei naiset naurahtaisi,
  Piiat pilkan pisteleisi,
  Urohot urahteleisi,
  Partasuut pahoin puhuisi.

  Vieri villakuontalona,
  viitarannat,
  pilkkana pitäisi,
  Ukotkin
  Mi on kumma koirallani,
  Haire haukkujaisellani,
  Kun ei koira kohti hauku,
  Penu oikein osoa;
  Ku on koirani kokenut,
  Mikä hallin haittaellut,
  Oisiko katsottu katehin,
  Silmin kieroin keksittynä,
  Kun tuo haukkuvi havuja,
  Lehviä lekuttelevi?
  En mä kuusia kumarra,
  Havulatvoja halaja,
  Kuusen kukkia kumarran,
  Hyväelen hyötöpuita.
  Mi on kumma koirillani,
  Mikä haitta haukuillani,
  Kun ei koirat ääntä anna,
  Penut julki juttaele;
  Ku on tukki koiran turvan,
  Vainukullan salpaeli,
  Kovako ilma koskenevi,
  Rakkihini rapsunevi?
  Toisin muina päivinäni,
  Entisinä aikoinani,
  Ei niinkuin tätä nykyä:
  Kun ennen kävin metsässä,
  Kuuna keikkui keihon kärki,
  Päivänä petäjän latvat,
  Koreasti koirat haukkui
  Mielusassa metsolassa,
  Leveästi lehmät ammoi
  Korven kuulussa koissa,
  Koira juoksi korpiloita,
  Mie astuin mäkiä myöten.

  Kärpän sanat

  Puhas putki valkolainen,
  Kaunis talven karvallinen,
  Ainoa ahokananen,
  Kukka kuusen juurellinen,
  Juokse tänne joutusasti,
  Vikevästi viilettele;
  Heti yönä ensimäisnä
  Vitinä sinä vikellä
  Muien peltojen peritse,
  Muien aitojen alatse,
  Kohti näihin pyyöksihin,
  Kohti näihin lautasihin,
  Mesiäni maistamahan
  Takroa tavottamahan,
  Syömähän metinen syöttö
  Metiseltä mättähältä,
  Kultaisesta kuppisesta,
  Vaskisesta vakkasesta!
  Se on pantu taitavasti,
  Pantu suusta suolaiseksi,
  Sekä silmästä simaksi,
  Jotta mielestä me'eksi.

  Kauniskarva nilkonainen,
  juorehinen,

  Käytteen sanat.

  Nouse nostin nostaessa,
  Käy käyte käyttäessä,
  Nouse nostajan e'essä,
  Käy käyttäjän käessä,
  Nouse nuorin nostamatta,
  Tervaköysin tempomatta,
  Kuu on noussut, päivä noussut,
  Sin' oot vielä nousematta!

  Kärmeen lumoomasanat

  Siinä tarkka tarvitahan
  Ja vakainen vaaitahan,
  Kun käärme käsille käypi,
  Kyyhyt sormille soluvi,
  Koprille mato matavi,
  Tuonen toukka touvoavi.
  Noin silloin sanottanehen,
  Noin on lausueltanehen:
  Nunnoseni, lintuseni,
  Kanaseni, kaunoiseni,
  Kule kultana kulossa,
  Hopeana heinikossa,
  Ele hairaha havulle,
  Ele kiirehi kivelle,
  Elekä vetehen viere!
  Jos sa hairahat havulle,
  Siinä poikki pouskahtelet
  Kuin on leppäinen palikka;
  Jos sa kiirehit kivelle,
  Siinä katkeat kaheksi;
  Jos sa vierähät vetehen,
  Siinä pohjahan purahat.
  Sule suusi, peitä pääsi,
  Pure poikki hampahasi,
  Kätke kielesi käpeä,
  Pistä kultainen nenäsi
  Alle vaskisen napasi;
  Mennä suusi, mennä pääsi,
  Mennä haikuhampahasi,
  Mennä mielesi omasi,
  Käänny näille kämmenille,
  Näille sormille sovite;
  Konsa käsky annetahan,
  Silloin suoraksi sukeu,
  Ojennaite oikeaksi,
  Käänny kämmenyisiltäni,
  Maan päällä matelemahan,
  Kursikossa kulkemahan!

  Hyöperöinen, pyöperöinen,
  Maan siika, sileä siika,
  Matoseni, maammoseni,
  Mullan muikku, maan silakka,
  kultainen k.
  Hopeainen h.
  kullaista kuloa,
  Hopeaista heinikkoa,
  Sinä p., Sinä k., Sinä p.
  viisi hammastasi,
  Metinen sinä itseki,
  käppyräisihisi,
  Sovi näille sormiloille;
  Käyppäs tälle kämmenelle,
  Tälle sormelle

  Lain lumoussanat.

  Juttumiehet juuttukohon,
  Lautakunta lauhtukohon,
  Tuomari tukehtukohon,
  Laki maahan langetkohon,
  Kirjat maahan kirvotkohon,
  Oikeus oven etehen,
  Minun tullessa tupahan,
  Seisoessa seinuksella,
  Ollessa oven takana,
  Kartanolla käyessäni;
  Lapseksi lain pitäjä,
  Lautamiehet lampahiksi,
  Minä syöjäksi sueksi,
  Kaatajaksi kontioksi!
  Karkea on karhun sappi,
  Minun kahta karkeampi;
  Min minä sanan sanonen,
  Se sa'alle sattukohon,
  Jott' ei saaha sakkoloille,
  Ei panna pakon perälle!

  lautukohon,
  tultua t, Ja salihin saatuani,
  seinän luona,
  Lapsiksi pitäjät,
  suureksi s., kaprihiksi!

  Lampaan sanat

  Suomehen sukeumahan,
  Karjalahan kasvamahan,
  Vironmaahan villomahan,
  Kotihin keritsemähän!
  Ota villoa valilla
  Tuorehesta turpehesta,
  Metisestä mättähästä,
  Pilvikeykän piikasesta!

  Lapsen kylvetyssanat.

  Pesen pientä lapsuttani,
  Vakallistani valelen,
  Lähe nyt liika liikkehelle,
  Paha vaiva vaappehelle,
  Lähe vastan vaappaessa,
  Lehen liian liikkuessa,
  Ennen kuun on nousemista,
  Auringon ylenemistä,
  Kivisihin kallioihin,
  Vuorihin teräksisihin!
  Kivet huutavat kipuja,
  Paaet päiviä pahoja,
  Kalliot valittelevat,
  Vuoret voikerrehtelevat.
  Ei ole löylyn löytämistä,
  Ei vetosen velkomista:
  Löyly kiukoan kivihin,
  Savu saunan sammalihin,
  Vesi maahan vierimähän,
  Kaunoiseni kasvamahan!

  poiuttani  piikastani

  Lapsen viihdytyssanat.

  Nukuta Jumala lasta,
  Makauta Maariainen;
  Uni jo ulkona kysyvi,
  Unen poika porstuassa,
  Outtavi oven takana:
  Onko lasta kätkyessä,
  Lasta pientä peittehessä,
  Vakahista vaattehissa?
  Tule tuutuhun unonen,
  Käy unonen kätkyehen,
  Lapsen pienen peittehesen,
  Vakahisen vaattehisin;
  Anna maata lapsen pienen,
  Levätä vähäväkisen,
  Saisin itsekin levätä,
  Lapsen orja olla jouten!

  Koukkavi t
  Saisi likkaki

  Lemmen nostosanoja.
  Ken teki tämän tekosen,
  Kuka kummasen kuvasi,
  Jott' ei meiän piikalasta,
  Tätä kaunista kanoa,
  Ole naitu naintavuonna,
  Otettu otantavuonna,
  Kirkivuonna kihlattuna,
  Viety viimeisnä kesänä;
  Kuka täss' on Hiien kutta,
  Ken se Lemmon riivoama,
  Joka painoi neien lemmen,
  Neien kunnian kukisti,
  Maan alle makoamahan,
  Lehtohon lepeämähän;
  Oisko porton potkinnoissa,
  Naisten naarojen sanoissa,
  Miehen nuoren, vaiko vanhan,
  Vaiko kerran kesk'ikäisen,
  Kun ei mielly nuoret miehet,
  Eikä sulhaset suvaitse?
  Minä nostan neien lemmen,
  Neien kunnian kohotan,
  Maan alta makoamasta,
  Lehosta lepeämästä,
  Nostan lemmen liehumahan,
  Kunnian kukostamahan,
  Päälle muien kunniasta,
  Muien lempien ylitse,
  Kujoilla kupahumahan,
  Veräjillä vierymähän;
  Panen kihlat kiitämähän,
  Hopeat heläjämähän,
  Annan tien, avajan portin,
  Lasken sulhaset sisähän.
  Ei sitten sinä ikänä,
  Jospa ei tänä kesänä,
  Yljät yltyne sinuhun,
  Miehet nuoret mielistyne.
  Puhas on pulmonen lumella,
  Puhtahampi puolehesi;
  Kirkas tähti taivahalla,
  Kirkkahampi kihloihisi;
  Valkea merellä vaahti,
  Valkeampi varrellesi!

  keskikertahisen,
  etsin  nouan
  Laitan kullat kuultamahan,
  helottamahan,
  valtoihisi!
  Mikä pystyi piikahani,
  Nenäytyi neitohoni,
  Kun ei noua nuoret miehet,
  Kosjot ei käy kuulemassa?
  Naiahan nasanenätki,
  Juohetahan juormunaamat,
  Niin miks' ei tätä tytärtä,
  Suon kukasta, maan kukasta,
  Kaiken kaupungin kukasta,
  Mesiheinän hempeyttä,
  Kastekorren kauneutta;
  Miks' ei naitu naintavuonna,
  Kilovuonna kihlaeltu,
  Otettu olutkesänä?
  Jos lie viety neien lempi,
  Neien kunnia kolohon,
  Tikan tielle, tien ohesen,
  Tikan pienehen pesähän,
  Sieltä lempi löyetähän,
  Kunnia kohotetahan,
  Miesten mieltä kääntämähän,
  Syäntä sytyttämähän.
  Jotta juontajat tulevat,
  Neion airuet ajavat,
  Tulevi Turusta viejät,
  Pojat toiset Torniosta.

  Mikä puuttui  piruko pisti
  jopponaamat,
  Puun k.
  Makeutta mesimarjan;
  kihlattuna
  Kihlattu kilokesänä

  oritkesänä?
  Pala tuli, pala taula,
  Pala rätsinä räpäle,
  Pala vatsa valkeaisen,
  Pala mieli nuorten miesten,
  Syän tulehen syttyköhön,
  Vatsa ilmi valkeahan,
  Ett' ei saisi öissä unta,
  Päivissä päten lepoa!
  Kuin varahin kukko lauloi
  Niin varahin neien lempi
  Urosta valitsemahan,
  Pohattoa pyytämähän,
  Rikasta rakastamahan,
  Rahallista saattamahan,
  Yhtehen yhistymähän,
  Kielet keikkaloitamahan,
  Yhytysten öissä olla,
  Päiten päivissä elellä,
  Sokuriksi suusta tulla,
  Mielestä me'en ma'uksi!

  Päivissä iki levätä!
  Tulla suolaiseksi  suurukseksi

  Oli piika pikkarainen,
  Kolmen sormen korkunainen,
  Pikkuisen pituinen vaaksan,
  Tuollen ei tullut sulhasia,
  Sitä miestä meiän maalta,
  Jok' oisi vihille vienyt.
  Lämmitin metoisen saunan
  Haluisilla halkosilla,
  Noilla puilla puhtahilla,
  Risuilla rikottomilla,
  Jotk' oli tuuli tuuvittanut,
  Vesi rannalle vetänyt.
  Taitoin siitä taikavastan
  Kolmen kannon varvikoista
  Niityltä nimettömältä,
  Maalta kyntämättömältä,
  Otin puhkan puun kylestä,
  Pahkan päivän nousennasta,
  Siihen vettä lähtehestä,
  Heiluvasta hettehestä,
  Jolla pesin pienoiseni,
  Puhistin mun pulmoseni,
  Silmistänsä sirkeäksi,
  Korvistansa korkeaksi,
  Kasvoiltansa kaunihiksi,
  Poskilta punottavaksi:
  Ruskea merinen ruoko,
  Ruskeampi neitoseni,
  Kaunis on kesäinen päivä,
  Kaunihimpi neitoseni,
  Kirkas tähti taivahinen,
  Kirkkahampi hän sitäki.
  Niinp' on nousi neien lempi,
  Neien kunnia kohosi,
  Yli kuuen kirkkokunnan,
  Yli kappelin kaheksan;
  Jopa juontajat tulevat,
  Neion airuet ajavat,
  Neion kihlat kiitelevät,
  Koko kolmelta kohalta.
  Vastassa mi lehtilöitä,
  Se on miestä katsomahan,
  Vastassa mi urpuloita,
  Se sulhasta kuulemahan:
  Tuli sulhot Suomen maalta,
  Toiset kaahloi Karjalasta,
  Samosi Savon kylistä,
  Vieri Viipurin rajoilta.

  Vaaksoa vähän pitempi,
  Puilla muurehettomilla,
  Aalto ajanut.
  on tulossa, ajossa,
  Ajelevi Aunuksesta,
  Vierivi Viron
  Emoseni, eukko vanha,
  Eukko vanha, vaimo viisas,
  Jok' oot Ruotsia rotuisin,
  Venäläistä vieron kautta,
  Sanoppas sanasi yksi,
  Miksi ei minua naia?
  Kaksin kaikki kaunihimpi,
  Kaksin puut, kaksin petäjät,
  Kaksin on kalat meressä,
  Kaksin ilman lintusetki,
  Kaksin kengät penkin alla,
  Kaksin aian seipähätki,
  Miks' en mie katala kaksin;
  Ihvellenkö mun ihoni,
  Tervallenko tienohoni,
  Vai on lempeni lehossa,
  Haon alle hauattuna,
  Penkin alle peitettynä,
  Kun ei noua nuoret miehet,
  Eikä sulhaset suvaitse?
  Neitoseni nuorempani,
  Siksi ei sinua naia,
  Miksipä Mikottaretki,
  Sekä muut Sepottaretki,
  Viikon naimatta viruvat,
  Kauvan viemättä vihille,
  Kun on silmänsä rikoissa,
  Päänsä pellan päistärissä,
  Sian siivo silmillänsä,
  Koiran siivo korvillansa,
  Syli on syttä hartioilla,
  Vaaksa muulla vartalolla,
  Kyynärä kyventä päässä,
  Kortteli kova nokea.
  Riisu pois likaripakot,
  Heitä poies herjapaiat,
  Päältäsi pahat pakinat,
  Sukistasi suutelukset;
  Pue päällesi parasta,
  Lempipaitoihin paneite!
  Menet kirkkohon kukaksi,
  Kulet kultapatsahaksi,
  Herroille heliseviksi,
  Kuninkaille kuuluviksi;
  Kirkkokunta kiittämähän,
  Maakunta ylistämähän,
  Mikä miestä naimatonta,
  Kaikki neittä katsomahan,
  Mikä nainutta urosta,
  Impeä imehtimähän.
  Olin miekin musta muinen
  Varsin vaimojen seassa,
  Viikon vuotin, eikä tullut,
  Jok' oisi vihille vienyt.
  Taitin vastan varvikosta,
  Lempivastan liehautin,
  Otin puit' ojavesistä,
  Poimin puita puhtahia,
  Lämmitin kylyn utuisen
  Noilla puilla pehmeillä,
  Riisuin poies riihirievut,
  Kaskivaattehet karistin,
  Pesin pääni illoin aamuin,
  Syänöillä kuivaelin,
  Justihin juhannusyönä,
  Päivän Pietarin välillä.
  Sillä Lempeni lepytin,
  Eipä aikoa kulunut,
  Tuli sulhaset Savosta,
  Pojat toiset Pohjolasta,
  Kasvojani katsomahan,
  Muotoa muhoilemahan.

  Näveskani, nuorempani,
  Pankon paiskattuna,
  - Natoseni n.
  Sentähen sinua ei n.
  Sentähen S., Mintähen M.
  karhun
  nahka k.
  herjat helmoiltasi,
  Alas astuin rantaselle,
  Utuisilla halkosilla,
  riihirempalehet,
  Yösyännä k.
  e'ellä,  Lempeä l.
  ollut aikoana,
  Ei sitten sinä ikänä,
  Jos ei nyt tänä kesänä,
  Lempi nousne liehumahan,
  Kunnia kuhajamahan,
  Neien auvo astumahan,
  Kihlat tänne kiitämähän.
  Minä keitän miesten mielen
  Suolan, suuruksen seassa
  Pienoisessa kattilassa,
  Peukalon mainittavassa;
  Panen mielet mielimähän,
  Kielet keikkelehtämähän,
  Syämet sykkelehtämähän,
  Varpahat vapajamahan,
  Ett' ei saisi öissä unta
  Ennen neien nähtyänsä.
  Suostu nyt minun suoloihini,
  Rakastu rake'ihini,
  Lepy näihin leipihini;
  Syövös näitä suolojani
  Suustasi sulana voina,
  Mielestä mesipalana!
  Ken yksin yrittänevi,
  Yheksän yrittäköhön;
  Ken kaksin kavahtanevi,
  Kaheksan kavahtakohon
  Tätä neittä kosjomahan,
  Impeä ihailemahan!

  Kulakan m.
  Kun yksi  Kun kaksi

  Lemmen vierotussanat.

  Lähe Lempi liikkehelle,
  Lähe tyttären tyköä,
  Maan alle makoamahan,
  Lehtohon lepeämähän!
  Ihvelle hänen ihonsa,
  Tervakselle tienohonsa,
  Sian nahka silmillensä,
  Lemmon kuotta korvillensa,
  Päällensä pahat pakinat,
  Päältänsä hyvät pakinat,
  Ett' ei sulhaset suvaitse,
  Eikä noua nuoret miehet!

  sinun ihosi,
  tienohosi  silmillesi  korvillesi
  päällesi, päältäsi.

  Leppälinnun sanat.

  Lennä, lennä leppälintu,
  Että siivet suipottavi,
  Kuss' omani kuikuttavi;
  Lennä läntehen, itähän,
  Pujahtele pohjosehen,
  Etelähän ennättele!

  Linnun sanoja.
  Lennä, lennä, lintu parka,
  Lennä tänne näille maille,
  Pienoisille puuhuisille,
  Mataloille maahuisille;
  Ojennaite oksaselle,
  Levitäite lehväselle!
  Vuota siinä lintuseni,
  Vuota oksan juuruella,
  Ele liiku ilman lintu,
  Ele lentohon leviä,
  Kun ei liina liikahtane,
  Palopatvi paukahtane!
  Josp' on liikut lintu parka,
  Levitäitet lentämähän,
  Havukoit' on haavat täynnä,
  Korvet kirjokokkoloita,
  Lihat syövät liikkuessa,
  Luut purevat puitellessa.

  V., vuota, p.
  Kusta nuoli noppajaisi,
  Tinapalli paiskoaisi!
  havut t., Koivut
  Lennä metso melkiästä,
  Koppelo kovilta mailta,
  Lennä tetri teppojalka,
  Lennä pyy pypälöniska,
  Kuvalleni kultaiselle,
  Raaolleni rautaiselle;
  Lennä aamusta varahin,
  Puolen päivän puuttehissa,
  Miehen etsijän etehen,
  Ampujaisen askelille,
  Kuvalle kukertamahan,
  Latvapuuhun laulamahan!
  Mie kun sinua sihistän,
  Sie oot maassa siivilläsi.
  Anna kumpu kultiasi,
  Metsä mulle lintujasi,
  Siipiäsi, sulkiasi,
  Päästäppä parahiasi!
  Sinijalka siiperöinen,
  Punajalka puiperoinen,
  Kule kohti rihmojani,
  Kohti kultalankojani,
  Tie on tehty tullaksesi,
  Tie tehty, rata rakettu,
  Tulla kullaisna keränä,
  Hopeaisna sykkyränä.

  Linnunkuvan rakennussanat.

  Minä kiiän kirkkomaalle,
  Kalman hiekkoja kokoan,
  Hankin ma pesän harakan,
  Tempoan ma tieltä virsut,
  Ne liitän kuvaksi linnun.
  Laitan valkean vakaisen,
  Kuletan kuvani siihen,
  Hankin vastan varpasista,
  Leppäisistä leikkaelen,
  Jolla kylvetän kuvani,
  Pesen veellä puhtahalla.
  Vien sitten kuvan kotihin
  Ilman noian nokkimatta,
  Kierosilmän keksimättä.

  kirkkomaahan, kuletan,
  Virsut tieltä tempaelen,

  Luteen sanat

  Lutikka latikan poika,
  Punahousu, pyöräpenttu,
  Kuusen kukka kulleroinen,
  Mene seinähän minusta,
  Päin sinne, selin minuhun:
  Selkä tervainen minulla,
  Seinänrako rasva'inen.
  Jos sie et totelle tuosta,
  Poltan mie purian linnun,
  Huulet survon huhmarella,
  Pään petkelen terällä,
  Hampahat kivellä jauhan.

  Läävämadon sanoja.
  Läävämato lälleröinen,
  Lumen karva lulleroinen,
  Suikulainen, puikulainen,
  Koskipaikka pallukkainen,
  Joko nyt suureksi sukesit?
  Et sä silloin suuri ollut,
  Kun olit vyöllä vyöllisinä,
  Naisten reiellä remuilit,
  Solki olit vanhan Väinämöisen,
  Vyölappa Kalevan poian.
  Etkä silloin suuri ollut,
  Päät' et pystössä pitänyt,
  Kun sa sontahan solahit,
  Kujan kulmujen sekahan,
  Lääväsessä lääkäröihit,
  Sonnassa sokeltelihet,
  Viikon virtsassa makasit,
  Kuukauen hevon kusessa.

  luikeroinen,
  luikon  luikas
  karva,
  Kanaseni, kaunoseni,
  Nunnoseni, lintuseni,
  Talven valkea vasikka,
  Lumiselkä luppanainen,
  Kauniskarva röyhötyinen,
  Nulli nurkan juurehinen,
  Seipo seinän vierehinen,
  Kaari kartanon alainen,
  Orren päällinen omena,
  Parren päällinen pipara,
  Läpi lukkojen meniä,
  Läpi loiran longottaja,
  Aina tallissa asuja,
  Läävässä läkerteliä,
  Matelia maitomaljan,
  Voikiulun keijahtelia,
  Viskoos vihasi maahan,
  Maahan painuos itseki!

  Jouhikyy, kanelin poika,
  Viikelo vilun näköinen,
  Munaseni l.
  karitsa,
  Valkea hyvännäköinen,
  nurkkien takainen,
  Nuutti nurkan juurehinen,
  papena  pakana, parahin

  Lukon l.
  läperteliä,
  Sonnassa sopertelia,
  kierteliä,
  Uppo valkea valimo,
  Taika talven karvallinen,
  Nielokainen, kielokainen,
  Sillan rikka, seinän kirja,
  Alla salvoksen asuja,
  Alla nurkan nutkottaja,
  Emännän esikäkönen,
  Naisten kultakukkaroinen,
  Vyölliskoukkujen lukia,
  Avaimien arvelia,
  Tatehessa talven maannut,
  Viikon vierinyt vilussa!
  Miksi maistoit maitojani,
  Koskit kuorepankojani,
  Tulit honkahuonehesen,
  Kutiskohon kuusisehen?
  Heinissä sinun sijasi,
  Kujassa kulojen alla,
  Kuukauet kujarikoissa,
  Talvet tallin sillan alla,
  Sinne vieretä vihasi,
  Sinne viertyös itseki!

  Kujan kukka, pihan rikka,
  esikätönen  käsikäkönen

  Piikojen sinikeränen,
  Naisten lukkojen  vyöllisten
  kuorepartojani,
  Petäjäisehen pesähän?
  hevon kusessa,
  tallitanterissa,

  Löylyn sanoja.

  Tuolla saunat lämpiävät,
  Tuvat uuet tupruavat,
  Ylisillä jumalilla,
  Alaisilla maan emoilla;
  Tänne löylyt lyötäköhön,
  Ve'et viskaeltakohon,
  Löyly kiukoan kivistä,
  Lämmin saunan sammalista,
  Kipeille voitehiksi,
  Vammoille valanteheksi!

  Haavoillen hauteheksi,
  Vioille paranteheksi!
  Terve löyly, terve lämmin,
  Terve tervehyttäjälle!
  Löyly on poika Auterisen,
  Auterettaren tekemä.
  Tule löylyhyn Jumala,
  Isä ilman lämpimähän,
  Tekemähän terveyttä,
  Rauhoa rakentamahan;
  Luohuttele liika löyly,
  Liika lämmin pois lähetä,
  Läpi vintilän lävestä,
  Napakairan kaivamasta!

  Tänne mieki tulla rämmin;
  Auterinen,
  Vintilän läven sijasta,
  Terve, terve löylyseni,
  Löylyseni, lämpöseni,
  Puun löyly, vetosen lämmin,
  Hiki vanhan Väinämöisen!
  Puu ompi Jumalan luoma,
  Vesa Maattaren vetämä,
  Vuoresi on vetosen synty,
  Tulen synty taivosesta;
  Ei ole löylyn löytämistä,
  Lämpösen läpeämistä,
  Eikä tuulen tuulemista,
  Kovan ilman koskemista,
  Ve'en viljan viertämistä,
  Ei katehen katsomista,
  Kierosilmän keksimistä,
  Pahansuovan sortamista,
  Minun silmin nähtyäni,
  Kourin kuomueltuani,
  Suin pyhin puheltuani,
  Hengin huokaeltuani.

  kivosen l, Vesi V.
  manteren v.
  läpäisemistä  lähenemistä, lähettämistä

  Pakkasen palelemista,
  Käsin kämmöteltyäni,
  Lepy löyly, luohu lämmin,
  Lyöte maahan liika löyly,
  Paha löyly pois pakene
  Ulos uksen renkahasta,
  Löyly kiukoan kivihin,
  Katku saunan sammalihin,
  Savu piipusta pihalle,
  Tahi ulos usta myöten!

  Maitosanoja.
  
  Hikitukka Hiien tyttö,
  Miksi kätkit lehmän annin,
  Saatit maitoni manalle,
  Tuoreheni tuonelahan?
  Ei maito manalle joua,
  Lehmän tuoma tuonelahan;
  Tänne vilja virratkohon,
  Makeainen matkatkohon,
  Maitokosket kuohukohon,
  Maitoreiät retkatkohon,
  Joka kukkasen kuvusta,
  Joka heinän helpehestä,
  Vihannista vierukoista,
  Metisistä mättähistä,
  Tuorehista turpehista,
  Kastekorren kainalosta;
  Kosken kuohua pitävi,
  Maitoreiän retkahella,
  Kultaisehen kuppisehen,
  Vaskilaitahan vatihin.
  En tieä poloinen vaimo
  Poloisina päivinäni,
  Minne viipyi lehmän vilja,
  Kunne maitoni katosi,
  Utarista uhkuvista,
  Nännistä näpähyvistä;
  Onko puihin puuttununna,
  Metsihin menehtynynnä,
  Levinnynnä lehtomaille,
  Kaonnunna kankahille,
  Vai on viety vierahille,
  Kytketty kylän pihoille,
  Mieron porttojen povehen,
  Katehien kainalohon.
  Ei maito kylähän joua,
  Lehmän vilja vierahille,
  Mieron porttojen povehen,
  Katehien kainalohon,
  Eikä puihin puuttumahan,
  Metsihin menehtymähän,
  Lehtoihin leviämähän,
  Kaatumahan kankahille;
  Maito koissa tarvitahan,
  Ajan kaiken kaivatahan,
  Koissa outtavi emäntä,
  Katajainen rainta käessä.

  Karjan antini katosi,
  Maito karjani katosi,
  - kytketty kylähän,
  Pietty kylän pihoille
  Naulattuna naapurihin

  povessa,
  Kusikinnerten kiroissa.
  Leppihin levenemähän,
  Kuin silloin sanottanehen,
  Tosin tutkaeltanehen,
  Kun on lehmä suueltuna,
  Suueltuna, silmäiltynä,
  Maito vietynä manalle,
  Lehmän tuoma tuonelahan?
  Paljo on niitä ja pahoja,
  Kut maion manalle vievät,
  Lehmän tuoman toisialle,
  Vähä on niitä ja hyviä,
  Kut maion manalta saavat,
  Tuorehensa tuonelasta.
  Ei ennen minun emoni
  Kysynyt kylästä mieltä,
  Tointa toisesta talosta,
  Sai se maitonsa manalta,
  Piimänsä piteliältä,
  Lehmän tuoman toisialta,
  Katehilta maallisilta,
  Velhoilta veellisiltä,
  Kylän akkojen kiroista,
  Mieron mielimurtehista.
  Niin minäki, kuin emoni,
  Kyläst' en kysele mieltä,
  Annan tulla tuonnempata,
  Ehtiä etempätäki,
  Tulla maion tuonelasta,
  Manalasta, maanki alta,
  Tulla yöllä yksinänsä,
  Pimeällä piilokkali,
  Nouatellen notkoloita,
  Ammuen ahon periltä,
  Kuulematta kunnottoman,
  Kelvottoman keksimättä,
  Katehen kaehtimatta,
  Vihan suovan sortamatta.
  Työnnän torven taivahalle,
  Pillin pilvihin asetan,
  Tuotan maion tuolta maalta,
  Piimäni kylän piolta.

  Miesten m.
  Tulla tuonelasta,
  Maion matkata manalta.
  Heru lehmä, heitä maito,
  Mulle piimäsi pitele,
  Mulle voisi vuoattele;
  Elätä emänteäsi,
  Piä piimässä perettä,
  Syötä voilla vierahia,
  Tuo voita kotiväelle
  Heraisilta hettehiltä,
  Läikkyviltä lähtehiltä,
  Heiluvista heinikoista,
  Nurmelta mesinukalta,
  Jalan juuresta Jumalan,
  Sieltä maito, täältä maito,
  Maito kaikelta kylältä!

  Anna voita vierahalle,

  Metsän sanoja,
  Mieleni minun tekevi,
  Aivoni ajattelevi,
  Mieli mennä metsolahan,
  Havulinnan liepehille,
  Metsän tyttöjen tyköhön,
  Salon piikojen pihoille,
  Juomahan salon simoa,
  Metsän mettä maistamahan,
  Mielusassa metsolassa,
  Tarkassa Tapiolassa.
  Riisun riihiryökälehet,
  Kaskivirsuni karistan,
  Panen talvitallukseni,
  Sykysyiset syylinkini;
  Sitten raatoni rakennan,
  Varustelen vartaloni,
  Nukkavierulla nutulla,
  Hamehella hallavalla,
  Pääni harjoan havuilla,
  Katajilla kampaelen,
  Jott' ei löyhky löyhähtäisi,
  Miehen henki höyrähtäisi;
  Jouvuttelen jousiani,
  Kehottelen keihästäni,
  Sukset voian voitimella,
  Liukoimet sianlihalla,
  Otan koirani komean,
  Haukkujani hartahimman,
  Lykkeän lylyn lumelle,
  Työnnän kalhun kankahalle,
  Kannan kaksi sauvoani
  Kahen puolen kalhustani.
  Hiihän tuosta hiljallehen,
  Verkkasillehen vetelen,
  Hiihän kohti korven rannan,
  Salon sintävän sisälle,
  Laulan virren viian päässä,
  Kaksi korven kainalossa,
  Mieliksi metsän tytärten,
  Salon impien iloksi.

  käyä metsolassa,
  liepehillä,
  tykönä, pihoilla,
  Juoani s., maistellani,
  Karvalaialla lakilla,
  Pyyhin tuosta pyssyäni
  Mustan käärmehen mujuilla,
  Voian voilla suksiani,
  Kannan tanterelle  hangen päälle

  Veteleime verkallehen,
  Lyhysehen lyrkyttelen,
  Satoi Ukko uutta lunta,
  Viskoi Palvonen vitiä,
  Sykysyisen uuhen verran,
  Verran talvisen jäniksen;
  Lähen miehistä metsälle,
  Urohista ulkotöille,
  Ukon uuelle lumelle,
  Palvosen panema-viille,
  Jäniksen jälettömälle,
  Hiiren hiihtämättömälle.
  Ensin jousta jouvuttelen,
  Kehottelen keihästäni,
  Suksiani suin puhelen:
  Suksi on jalkoa sukua,
  Keihäs kirvestä lajia,
  Jousi kättä joukkioa,
  Jalo on jousi janhuksinen,
  Kylkehinen keihäsvarsi,
  Jalo suksi suunnallinen,
  Siivo päällinen sivakka.
  Sitten mennessä metsälle,
  Lähtiessäni kotoa,
  Otan kolme koiroani,
  Viisi villahänteäni,
  Ne on koirani komeat,
  Otukseni oivalliset:
  Niin on silmät koirillani
  Kuin on suuri suitsirengas,
  Niin on korvat koirillani
  Kuin on lumme lammin päällä,
  Niin on hammas koirillani
  Kuin on viikate Virossa,
  Niin on häntä koirillani
  Kuin komehin korpikuusi.

  Herra  hiukan, hieman
  hienoista vitiä,
  Liukkahan lylyn livuksi,
  mielestä m.
  Arvelusta ampumahan,
  Revon rikkomattomalle.
  Kun lähen minä k.
  Seitsemän sepeliäni,
  Viikon joustani varustin,
  Kesän vuolin keihäsvartta,
  Sykysyn lylyä laa'in,
  Talven kalhua kaverrin,
  Mennäkseni metsolahan
  Ja salolle saahakseni,
  Muien miesten metsämaille,
  Urosten eräsaloille;
  Kävin eilen seppälässä,
  Torven vaskesta valatin,
  Millä metsän miellyttelen,
  Korven rannat kostuttelen.
  Minä hiihän hipsuttelen
  Halla-aamuna varahin,
  Ett' ei ämmät äkkäjäisi,
  Koukkuleuat kokkajaisi,
  Hiihän kohti korven rannan,
  Kummun kultaisen navalle,
  Korven kuulun kainalohon,
  Salon siintävän sisälle;
  Käyn korvet kolkutellen,
  Salot synkät sylkytellen,
  Kankahat kajahutellen;
  Oksat otsani sukivi,
  Havut pääni harjoavi.
  Jäniksiä on metsä täynnä,
  Korpi kirjokoppeloita,
  Jäniksiä jännittelen,
  Ammun korven koppeloita,
  Ammun tetren, ammun toisen,
  Puotan lumelle puusta,
  Rahan hangelle hajotan.

  Kesän vartin keihästäni,
  Pillin v.
  Minä mies metsän käviä,
  Uros korven kolkuttaja,
  Kun ennen läksin metsälle,
  Tahi korvelle kohosin,
  Koirani keränä vieri,
  Sukset suihki maan matoina,
  Itse hiihin hilpeästi,
  Vikevästi viilettelin,
  Syrjin synkkiä saloja,
  Kaltoin vierukankahia,
  Tuli suitsi suksistani,
  Savu sauvani nenästä.
  Hiihin kohti Hiien maita,
  Lemmon maita lennättelin,
  Jotta Hiiet hirvesivät,
  Kammosivat maan kavalat:
  Hiisi päätänsä piteli,
  Lemmon poika leukojansa,
  Suhinasta suksieni,
  Sauvani sahinahasta.
  Toisin on tätä nykyä:
  Ei nyt meiän miehissämme
  Meniätä metsolahan,
  Korvelle kohoajata;
  Mennehet on meiän miehet,
  Kuollehet oravikoirat,
  Saa nyt jouset jouten olla,
  Kaaret kauvan kuivaella.
  Kun eilen kävin metsässä,
  Toisin toivoin ja käkesin
  Metsolahan mennessäni,
  Metsän merkin antavaksi.
  Oi jumala, jonka annoit,
  Minkä toivotit Tapio:
  Sit' ei syöä laulamalla,
  Päät' ei puuhun kannettane.

  Toisin:
  Viitoin vierukkamäkiä,
  suihki  kuohui
  suksen alta,
  himmastuivat,
  Mikä mieli, mikä muutos
  Mielusassa metsolassa?
  Tuuritteli neito ennen
  Rahaisiksi rantojani,
  Viljaisiksi vieriäni,
  Punaisiksi puoliani,
  Vaan ei nyt tätä nykyä,
  Näinä metsipäivinäni;
  Suotta kultani kuluvi,
  Hopeani hoikkenevi,
  Viikon on vihoissa metsä,
  Kauvan korpi karsahana,
  Ei huoli hopeistani,
  Ei kysele kultiani.
  Mistä suuttui suuri Luoja,
  Viljan antaja vihastui,
  Kun ei anna aioinkana,
  Tee tiliä milloinkana?
  Suvun syötti, heimon juotti,
  Esivanhemman elätti,
  Niin miks' ei minua syötä,
  Kuks' ei kurjoa elätä,
  Suvun suurilla paloilla,
  Heimon herkku-ruokasilla?
  Jos on minulla muoto musta,
  Muoto musta, kaiat kasvot,
  Syöen kaunoinen tulisi,
  Hyvä muoto nunnostellen.

  synnyn syötti,
  Kataluutta Kauko itki,
  Veli toinen verkotuutta,
  Kolmansi osan vähyyttä,
  Mie itken syvintä syytä,
  Mie pahinta paapottelen,
  Kun itken osattomuutta.
  Miks' et anna anti-luoja,
  Lupoa luja Jumala,
  Kun ma ainoisin anelen,
  Lepyttelen, luohuttelen?
  En minä kiviä kiitä,
  Enkä palvo paasiloita;
  Enkä pyytele pyhinä,
  Sapattina saaustele,
  Aina arkena ajelen,
  Viikkokauen viivyttelen.
  Ei ne muutkana paremmat,
  Eikä pyytäjät pyhemmät;
  Maut ne vievät viekkauulla,
  Ottelevat ounauulla,
  Mie en veisi viekkauulla,
  En ottaisi ounauulla,
  Veisin vaivani näöstä.
  Otsan hiellä otteleisin.
  Eikä miesten muienkana
  Ole kullat kuuleammat,
  Hopeansa huohtavammat,
  Tinakinkot kirkkahammat,
  Metsolahan mentäessä;
  Jos he lyylin lyylittävät,
  Tahi palvehin panevat,
  Lyylit lykkeän lujemmat,
  Panen palvehet parahat,
  Parahille antajille.

  Kielen kullan kuikuttelen?
  Viikkokauet
  Matala on mulla mahti,
  Lyhykäinen onnen lykky;
  Muilla onni työn tekevi,
  Haltia rahan hakevi,
  Minun on onneni makuulla,
  Haltiani hairehella,
  Kiven alla kinnas käessä,
  Havun alla hattu päässä.
  Muill' on murkinat paremmat,
  Iltaruuat runsahammat,
  Leveämmät leipälaukut,
  Raveammat voirasiat,
  Ei niinkuin minun poloisen:
  Suru mull' on suuruksena,
  Mure murkinapaloina,
  Iltaruokina ikävä.
  Muut on pyytäjät pyhemmät,
  Muut on miehet mieluisemmat,
  Käyvät kullassa kulisten,
  Hopeassa heilakoien,
  Ei niinkuin minä poloinen,
  Nukkavierulla nutulla,
  Paikkalaialla lakilla,
  Karvavieru kauhtanalla.
  Muut sanovat saamiansa,
  Tuomiansa tunnustavat,
  Mie sanelen saamatuutta,
  Tuomatuutta torkuttelen,
  Tullut tyhjänä tulille,
  Valehilla valkeille.

  onneni makasi,
  hairaeli,
  Vuoleammat v.
  Tyhjänä tulen t.
  valkamoille.
  Siit' on mieleni apea,
  Syämeni sangen sairas,
  Kun ei mielly metsä mulle,
  Taivu ainoinen Tapio,
  Ei mielly metsän emäntä,
  Ihastu salon isäntä.
  En nyt tuota tunnekkana,
  En tieä poloinen poika,
  Liekö pyytäjä typerä,
  Vaiko antaja itara,
  Kun ei anna aioinkana,
  Harvoinkana hoivauta.
  Ikävä minun tulevi,
  Ikävä tulettelevi,
  Tätä tyhjänä oloa,
  Ajan kaiken annituutta,
  Ikävä erätön ilta,
  Päivä pitkä saalihiton,
  Miehellä metsästäjällä,
  Uroholla ampujalla.
  Harvoin on nähty näillä mailla,
  Harvoin nähty ja havaittu,
  Osia jaeltavaksi,
  Arveltavaksi eriä:
  Imehiks' on saalis saatu,
  Virsiksi Jumalan vilja,
  Näillä tuhmilla tulilla,
  Vaivaisilla valkioilla.

  eloa,
  Ainiaista a.
  Annitonta aikoani,
  iloton
  Typeryyttä tyhjä itken,
  Vajouttani valitan;
  Viikon hiihän Hiien maita,
  Maita Lemmon löyhyttelen,
  Hiien hiilikankahia,
  Jumalan sysimäkiä,
  Syrjin synkkiä saloja,
  Kaltoin kaarnapohjaisia,
  Hiihän päivän, hiihän toisen,
  Hiihän kohta kolmannenki,
  Sukset kultaiset kuluvat,
  Hopeaiset hoikkenevat,
  Luohuttaissa Luojoani,
  Etsiessä eukkoani,
  Entistä emänteäni,
  Muinohista muoriani.
  Toisin entinen emäntä:
  Entinen metsän emäntä
  Oli kaunis kasvoiltansa,
  Ihana imertimiltä,
  Antoi aina antimia,
  Viisi viian mättähältä,
  Kuusi kummun nyppylältä,
  Seitsemän selänteheltä,
  Mut tämä nykyinen muori,
  Nykyinen metsän emäntä,
  Rungolta ruman näköinen,
  Ilkeä imertimiltä,
  Kerran kuussa koukkoavi,
  Ei sitänä siivollansa.

  Notkojen noroperiä,
  Kaiten maita kaltoisia,
  Luohuttelen, Etsittelen e.
  viljan m.
  Ruma on varsin rungoltansa,
  Jopa jouvuin joutavaksi,
  Jouvuin joutavan jälille:
  Yöt on hiihän, päivät hiihän,
  Hiihän aamulla varahin,
  Yöllä auringottomalla,
  Ehtoyönä ensimäisnä;
  Hiihän iät, hiihän lännet,
  Hiihän pitkin Pohjan rannan,
  Pohjan soita, Pohjan maita,
  Hiihtelen mäkiä myöten
  Laun pitkin, toisen poikki,
  Kolmannen vähän vitahan,
  Hiihän maita kynnetyitä,
  Hiihän kyntämättömiä,
  Etsiessäni eriä,
  Antia anellessani;
  Enkä tarkoin tieäkkänä,
  En tieä kuta kumarran,
  Miss' on entinen emäntä,
  Entinen elättäjäni.
  Tuoll' on entinen emäntä,
  Entinen elättäjäni,
  Sakaroilla sarvilinnan,
  Metsän linnan liepehillä;
  Siellä antaja asuvi,
  Elävi hyvä emäntä,
  Puhas muori puuhoavi,
  Huonehessa honkaisessa,
  Luisten lukkojen takana,
  Avaimien vaskisien.
  Miss' on kaikki metsän piiat,
  Metsän muut emantovaimot?
  Tuoll' on kaikki metsän piiat
  Sekä muut emantovaimot
  Korvalla tulisen kosken,
  Pyhän virran pyörtehellä.
  Mitä nuot tekevät tuolla?
  Luista linnoa tekevät,
  Kynsistä kyhäelevät,
  Ympäri tuhatta syltä,
  Joka seinältä satoja;
  Kolm' on linnalla ovea,
  Kynnys kullakin ovella,
  Yks' on kynnys puinen kynnys,
  Kynnys toinen luinen kynnys,
  Kolmas on kivinen kynnys.

  Iän hiihän, lännen hiihän,
  Hiihän s., hiihän m.
  Hiihän synkkiä saloja,
  Seinältä satalukuja;
  Seinänä satoa syltä;
  Kun ennen kävin metsässä
  Minun pyytöpäivinäni,
  Erän etso-aikoinani,
  Kolm' oli linnoa metsässä,
  Yksi puinen, toinen luinen,
  Kolmansi kivinen linna.
  Katsahin sisähän noista
  Seinän alla seistessäni,
  Siellä antajat asuivat,
  Elivät emäntävaimot.
  Mi on linna puinen linna,
  Siin' asuivat metsän piiat,
  Luisessa emäntävaimot,
  Vaan mi on kivinen linna,
  Siin' itse metsän isäntä.
  Tapion talon isäntä,
  Tapion talon emäntä,
  Tellervo Tapion neiti,
  Kaikki kullassa kuhisi,
  Hopeassa horjeksihe;
  Hattu oli päässä Päivän poian,
  Kolme haaroa hatussa.
  Itsensä metsän emännän,
  Mielikin ehon emännän,
  Käet oli kullan käärehissä,
  Sormet kullan sormuksissa,
  Pää kullan vipalehissa,
  Hiukset kullan kukkasissa,
  Tukat kullan suortuvissa,
  Korvat kullan koltuskoissa,
  Helmat kullan helpehissä,
  Kaula helmissä hyvissä;
  Silloin se hyvä emäntä,
  Mielusa metsän emäntä,
  Oli altis annillensa,
  Armas antamaisillensa.
  Toisin ennen, toisin eilen,
  Toisin on tätä nykyä:
  Kun eilen kävin metsässä,
  Halli haukkui suota myöten,
  Mie menin mäkeä myöten,
  Hiihin kohti korven rannan,
  Tapion talot näkyivät,
  Ukset kulta kuumottivat,
  Poikki suosta pohjosesta,
  Alta vaaran varvikosta.
  Minä luoksi luontelime,
  Lähelle lähentelime,
  Kuuristime katsomahan,
  Kuuennesta ikkunasta:
  Siellä antajat asuivat,
  Ja viruivat viljan eukot,
  Aivan arkivaattehissa,
  Ryysyissä ryvennehissä.
  Itseki metsän emäntä,
  Kuurikki kova emäntä,
  Kovin oli musta muooltansa,
  Katsannoltansa kamala;
  Käet oli vitsakäärehissä,
  Sormet vitsasormuksissa,
  Pää vitsapätinehissä,
  Tukat vitsasuortuvissa,
  Korvat vitsakoltuskoissa,
  Kaula helmissä pahoissa.
  Silloin se paha emäntä,
  Kuurikki kova emäntä,
  Ei ollut armas antamahan,
  Armas auttavaisuutehen.

  Se linna evestin linna.
  kupahui, horjeksivi;
  Ehtosan metsän e.
  Sormet oli täynnä sormuksia,
  Kalvot käärösen munia,
  Hiien riihet lämpiävät,
  Riihiryysyissä rypesi.
  Ain' on auttamattuuessa.

  Metsänpalosanat.

  Miten silloin lauletahan,
  Ja kuten kujerretahan,
  Kun tuli tuhot tekevi,
  Valkea vahingot saapi:
  Suot tulessa, maat tulessa,
  Kaikki kankahat tulessa,
  Ahovieret auteressa,
  Vaarat valkean väessä?
  Noin silloin sanottanehen,
  Tosin tutkaeltanehen:
  Tulonen Jumalan luoma,
  Luoma Luojan valkeainen,
  Syyttäpä menit syville,
  Asiatta aivan kauvas,
  Kun nyt korpehen kohosit,
  Karkasit katajikolle,
  Teet paremmin, kun palajat
  Kivisehen kiukahasen,
  Kytkeihet kypenihisi,
  Himmennäihet hiilihisi,
  Päivällä pieltäväksi
  Kotapuissa koivuisissa,
  Yöllä piileteltäväksi
  Kehän kultaisen kuvussa.
  Kun sa et totelle tuosta,
  Käänny pois, palaite muunne,
  Lampihin kalattomihin,
  Tänne ellös tulkokkana!
  Juoksevi jokea kaksi,
  Vettä kaksi virtoavi,
  Ympäri minun kotini,
  Kahen puolen kartanoni;
  Hyiset sorsat soutelevat
  Hyisen virran viertehellä,
  Jäiset joutsenet joluvat
  Jäisen lammin laitehella,
  Hyiset hyppivät jänikset,
  Jäiset karhut karkelevat,
  Ympäri minun kotini,
  Kahen puolen kartanoni,
  Ne sun tuiki turmelevat,
  Kaiketi kaottanevat.

  Oluen sanat.

  Pilvi pikkuinen näkyvi,
  Kaari kaukainen tulevi,
  Pilvessä vesipisara,
  Pisarassa pikku lampi,
  Lammissa vene vähäinen,
  Venosessa miestä kolme:
  Antti santti airollisna,
  Pieni Pietari perässä,
  Jesus keskellä venettä.
  Mitä nuo tekevät tuolla?
  Hiien hirviä sukivat,
  Poropetroja pesevät.
  Sai hirvet sukineheksi,
  Poropetrat pesneheksi;
  Juokse tuonne Hiien hirvi,
  Poropetra poimettele,
  Kussa kyyt olutta juovat,
  Maot vierrettä vetävät!
  Sentähen emäntä rukka
  Vähemmin olutta saapi,
  Kun kyyt oluen juopi,
  Maot viertehen vetävi.

  Oravan sanoja.
  Oravainen, väästäjäni,
  Kaunis kasvin kumppalini,
  Veäite viisin viitasista,
  Kuusin korpinotkosista,
  Seitsemin havun seliltä,
  Kaheksin katajikoilta,
  Minun kohti koirihini,
  Kohti villahäntihini!
  Missäpä olet orava,
  Kussa käyt kävyn puria?
  Saa nyt tälle saarekselle,
  Kule tälle kunnarelle,
  Miehen etsivän etehen,
  Outtelevan ympärille!
  Ellös koiria kamotko,
  Vasamoitani varatko:
  Pentukoirat haukkujamme,
  Lapsimiehet ampujamme,
  Pärejouset, puikkonuolet,
  Ei ne kauvas kannattane.

  väärtäjäinen  värtähäinen

  kaartani k., Varatko urohiamme:
  Lapset miehet ampumassa,
  Lapset miehet, pentukoirat,
  Ampujat alakätiset  ujot urohot

  Oravainen onnervoinen,
  Varovainen vaiveroinen,
  Kävyn syöjä käiväräinen,
  Puun puria puhtahainen,
  Kuusen kultakukkarainen,
  Korven lempilähtemäinen,
  Koivun lengolla lepeä,
  Kuusen oksalla ojennu,
  Istuos tyvellä puuta,
  Asu alla lehvän päätä,
  Katso siinä kasvumaita,
  Viljamaita viiristele,
  Kunnes jouvun jousissani,
  Vasamoissani varaun!
  Pentu on koira haukkumassa,
  Lapsimiesi ampumassa.

  ongervoinen  ortajainen

  Varavainen v.
  kängervöinen  käppäräinen

  puhtukainen,
  kirjolähtemäinen,
  Lepän lengolle levite,
  Pajun oksalle paneite,
  jousta jouvuttelen,
  Vasamaista valmistelen!
  Oravainen kummun kukka,
  Kummun kukka, maan ihana,
  Kuusen kultainen omena,
  Metsän kissa kirmiäinen,
  Jok' olet oksilla olia,
  Havupuissa haahailia,
  Pure puuta, syö käpyä,
  Kuku kuusen lehväsellä,
  Niinkuin pyy pesänsä päällä,
  Teiri urpakoivussahan;
  Oksalla ojenteleite,
  Lehvällä levätteleite,
  Minun jousta jouvuttaissa,
  Vasamaista valmistaissa,
  Tahi sauvan saatavaksi,
  Koprin koppaeltavaksi!

  oikiainen  ottopoika

  oleva, haahaileva,
  Ojenteleis oksasilla,
  Levitteleis lehväsillä,

  Pakkasen sanoja,
  Pakkanen Puhurin poika,
  Talvipoika hyyhämöinen,
  Kun ensin emästä syntyi,
  Kesät keikkui hettehissä,
  Suurimmilla suon selillä,
  Talvet aioilla ajeli,
  Kylmi soita, kylmi maita,
  Kylmi alhoja ahoja,
  Paleli vesipajuja,
  Poltti haavan pahkuloita,
  Koivun juuria kolotti,
  Närehiä näykkäeli;
  Kylmi jäähän järven rannat,
  Meren rannat rapsutteli,
  Lahet kylmi, lammit kylmi,
  Siitä suureksi sukeutui,
  Kylmi rautaisen korennon,
  Sepon Ilmarin pajassa,
  Aivan alle ahjoksensa,
  Lietaimensa liepehelle.
  Aikoi kylmeä seponki,
  Ilmarisen itsensäki,
  Niin seppo sanoiksi virkki;
  "Pakkanen Puhurin poika,
  Talven poika hyyhelmöinen,
  Ellös tänne tulkokkana,
  Täällä kyntesi palavi,
  Käpenesi kärventyvi!"
  Tonki pakkasen tulehen,
  Kivisehen kiukahasen;
  Pakkanen Puhurin poika
  Jo tunsi tuhon tulevan,
  Vannoi vaikean valansa:
  "Jätä vielä heikko henki;
  Jos mun kuulet kylmäväksi,
  Toiste tuhmin tulleheksi,
  Niin tunge tulisijahan,
  Vaivuttele valkeahan!"
  Sillä päästi pääramunsa,
  Heikon henkensä pelasti:
  Läksi kuljus kulkemahan,
  Emon valjus vaappumahan,
  Pimeähän Pohjolahan,
  Sankkahan Sarentolahan,
  Jäällä tuon jälet näkyvi,
  Jalan iskut jauvahuvi.
  Kulki kuljus pohjosehen,
  Lapin maahan laakeahan,
  Asui petran peittehessä,
  Kävi karhun kattehessa.

  heilui  hempui
  läikkyi lähtehessä,
  Sykysyt sulilla soilla,
  Tuiman tunturin laella,
  kupahui,
  taivahan navoilla,
  kylmiä kiviä,
  Palelevi paasiloita,
  kolosi,
  Vilu ilma hyyhetyinen,
  Rantaisehen k.
  mä vaivun valkeahan,
  Tunkeun tulisijahan!
  vaappomahan,
  Jälet järvellä n.
  isku iljanella.
  Tuli p.
  Pakkanen pahasukuinen,
  Ja poika pahantapainen,
  Ensin tungeikse tupihin,
  Pirtin pihtipuolisihin;
  Tukala tuvassa olla,
  Läyli olla lämpimässä,
  Alkoi aioilla asua,
  Veräjillä viehkuroia,
  Talvet mäiski männiköissä,
  Risukoissa lipsutteli,
  Pelmusi petäjiköissä,
  Kolkkaeli koivikoissa;
  Yli puien pää näkyvi,
  Läpi lehvän henki soipi.
  Kylmi puita ja pehuja,
  Tasotteli tanteria,
  Puut puri lehettömiksi,
  Kanervat kukittomiksi,
  Pilvat hongista piristi,
  Laski lastut mäntylöistä.
  Oli aikoa vähäisen,
  Kului yötä kaksi, kolme,
  Läksi merta kylmämähän,
  Aaltoja asettamahan,
  Meren Pohjan partahalle,
  Äärettömän äprähälle.
  Heti yönä ensimäisnä
  Rannat jäähän rapsahutti,
  Viel' ei merta kylmänynnä,
  Aavoa asettanunna;
  Pieni on peiponen selällä,
  Västäräkki lainehilla,
  Senki kynnet kylmämättä,
  Pää pieni palelematta.
  Äsken tuosta toisna yönä
  Jopa suureksi sukeusi,
  Heittihe hävyttömäksi,
  Kovin kasvoi kauheaksi;
  Kylmi silloin täyen kylmän,
  Väki pakkasen paleli,
  Kylmi jäätä kyynäsvarren,
  Satoi lunta sauvan varren.
  Jäi vähä palelematta
  Selvällä meren selällä,
  Vesille Ahin venonen,
  Sotalaiva lainehille.
  Uhki senki kylmämähän,
  Jumala kovasti kielti;
  Uhki kylmeä jumalan,
  Vaan jumala jonki tiesi:
  Keritsi kiveltä villat,
  Takut talven maannehelta,
  Ne sukiksi suoritteli,
  Kiiretteli kintahiksi,
  Käsin pakkasen piteli,
  Kovan ilman kopristeli,
  Öin yrittämättömäksi,
  Päivin pääsemättömäksi.

  viereksiä,
  Risuissa vähäripainen,
  Lepiköissä leyhkäeli;
  Heinät helpehettömäksi,
  Aaltoja a.
  Jalon p.
  Jäip' on veitikan v.
  Ahin laiva l.
  keinon keksi:
  kiitsit,
  Poimi kiitsimet kiveltä,
  Suoritteli sukkasiksi,
  Valmisteli vanttuhiksi,
  Huolitteli k.
  koprissahan,
  Pakkanen Puhurin poika,
  Kovan ilman höyhelöinen,
  Ele sie minua kylmä,
  Kyllä sun sukusi tieän:
  Sinun on maiosta malosi,
  Kesi uuhen untuvasta;
  Mene soita kylmämähän,
  Sinne sie mene minusta,
  Siellä sinua tarvitahan,
  Apuasi huuetahan!
  Sokka ennen soita kylmi,
  Sokka soita, pakko maita,
  Jäi paikka palelematta,
  Suon sulilla, maan perillä,
  Siin' on sulla kylmämistä,
  Paljonki palelemista.
  Vaan kun siit' ei kyllin liene,
  Mene merta kylmämähän,
  Sinne sie mene minusta,
  Siell' on peiponen selällä,
  Senki on kynnet kylmämättä,
  Pää pieni palelematta!

  Limmasta hyvän limingon;
  Suurimmalla suon selällä,
  Pakkanen Näräpän poika,
  Talvipoika hyypelöinen,
  Ele kylmä kynsiäni,
  Elekä kohmo kopriani!
  Ennenkun minua kylmät,
  Kylmä muita kummempia,
  Pajun juuria palele,
  Koivun juuria kolota,
  Lepän juuria lekuta,
  Haavan juuria hajota;
  Kylmä soita, kylmä maita,
  Kylmä Kalman kallioita,
  Kylmä ventoja vesiä,
  Kylmä koskia kovia,
  Ruotsissa Homarin koski,
  Hämehessä Hälläpyörre!
  Jos sa et sitä totelle,
  Vaan vielä vioille mennet,
  Nostan suosta suuren vaimon,
  Liasta lihavan muorin,
  Joka tiesi turmelevi,
  Matkasi pahoin panevi.

  kohota,
  Häränpyörre  -pyörä!
  Pakkanen pahansukuinen
  Ja poika pahantapainen!
  Aiot kylmeä minua,
  Kohotella korviani,
  Alt' anella jalkojani,
  Päältä kynsiä kysellä;
  Vaan et kylmäne minua,
  Et pahoin palellekana,
  Ei minua halla hauo,
  Eikä pakkanen palele,
  Kova ilma kuolettele.
  Ei meiän suvussakana,
  Meiän laajassa lajissa,
  Naist' ei hallan hautomaista,
  Pakkasen palelemaista,
  Kovan ilman koskemaista.
  Mie olen pakkasen pania,
  Kovan ilman kuolettaja,
  Saan ma paian pakkaselta,
  Kostolin kovalta säältä,
  Hankin hallalta hamosen,
  Otan turkin tuulisäältä,
  Millä tuima turveleime,
  Ett' ei pakkanen palele,
  Kova ilma koskettele.
  Kun ei siitä kyllin liene,
  Otan hiilet hiiloksesta,
  Vaskisissa vanttuhissa,
  Hiilet hienot helmoihini,
  Panun alle paklojeni,
  Tulen tungen sukkihini,
  Kekälehet kenkihini,
  Jott' ei kylmä kyttöpoika
  Eikä pakkanen palele.
  Panen pakkasen rekehen,
  Kovan ilman korjahani,
  Pakkasen etupajuille,
  Talven kantakaplahille,
  Kesän keskelle rekeä,
  Istun keskelle keseä
  Pakkasen palelematta,
  Kovan ilman koskematta.

  pahasukuinen
  Jokos meiät halla hautoi,
  Jokos pakkanen palenti,
  Kova ilma kuoletteli; Etpä m.
  Kieltä suustani vihellä,
  Vilu ilma tee vikoa.
  Tulta s., Kekälettä k.
  pajulle keulan,
  Pakkasen peräpajulle,
  panen pajuille, kannan kapluskoille,
  - Sie istu etupajuille,
  Tahi kannoille kapahu, Minä keskelle rekeä,

  Rihmasanat.

  Ele sinä korppi konna,
  Korppi konna, Lemmon lintu,
  Ele riivi rihmojani,
  Ele lauvo lankojani,
  Heliältä heinän päältä,
  Kulon kultaisen selältä!
  Lennä tuonne Lemmon lintu,
  Lennä poies leyhyttele
  Pimeähän Pohjolahan,
  Lapin synkkähän salohon,
  Siell' on hirvi hirtettynä,
  Jalo peura jaksettuna,
  Siellä luutonta lihoa,
  Suonetonta pohkeata,
  Syöä miehen syölähänki,
  Hilpota himostunehen.

  Ruosteen sanoja.
  Ruoste, poika ruikamoinen,
  Ruikamoinen, raikamoinen,
  Isoton, emoton lapsi,
  Suuton, silmitön sikiö,
  Miksi konna maasta nousit,
  Sait on suosta sammalista,
  Minun ruokaruohoihini,
  Peltohon peri pakana?
  Lähe nyt ruoste ruuastani,
  Vihollinen viljastani,
  Lähe kehno, kunne käsken,
  Min pikemmin, sen parempi:
  Jos oot konna maasta nousnut,
  Mene ruoste ruohikkohon;
  Jos oot suosta sammalista,
  Mene suohon sammalihin;
  Kun liet tullut tuulen tietä,
  Alas pilvistä saettu,
  Mene turkka tuulen teitä,
  Ylös pilvihin yritä!

  Nunnervoinen, nannervoinen,
  ruokaruohoilleni,
  Näille henkiheinilleni?
  Niinp' on konna maahan mennös;
  Ruoste poies ruopukohon,
  Rauvetkohon rauan karsta,
  Näistä vaivani näöistä,
  Aivan atran kääntimistä,
  Rukihista nousevasta,
  Touvosta ylenevästä!
  Ulos ruoste ruohoistani,
  Punahelmi heinistäni;
  Luovu poies ruohon rosvo,
  Karkkua manalan kalma,
  Minun ruokaruohoistani,
  Näistä henkiheinistäni!
  Kotihisi konna riennä,
  Maahasi paha pakene;
  Jos sa et totelle tuosta,
  Suola sinun surmatkohon,
  Rauta suusi raiskatkohon,
  Tuli pääsi turmelkohon!

  maahan r., Kaotkohon k.
  Lähe herja
  Mene ruoste ruohikkohon,
  Sammakko saven sisähän!
  Jospa tuolta pääsi nostat,
  Ukko pääsi halkaisevi
  Veitsellä hopeisella,
  Kuraksella kultaisella.

  Salvusanoja.

  Noin ne salvajat sanovat,
  Sekä puoskarit puhuvat,
  Kuoharit kohittelevat:
  Sanottanen salvajaksi,
  Puhuttanen puoskariksi,
  Kellättänen kuohariksi,
  Temmattanen tietäjäksi,
  Vaan kuitenki, kaikitenki
  On orit otettavina,
  Rahan karva kaattavina,
  Nurmelle mesinukalle,
  Maalle maksan karvaiselle.
  Kun ma lämsäni lähetän,
  Kaulahan kamelivarsan,
  Kun kaa'an hevoskapehen,
  Sorajouhen maahan sorran,
  Tule pilvistä pitäjä,
  Piästä tämä pirikka,
  Ett' ei potki polviani,
  Säre säärivarsiani!
  Seiso nyt selvällä sijalla,
  Ole onnen vuotehella,
  Yrki täss' on oltavasi,
  Vähä värkyteltäväsi;
  Ele kipsa, ele kapsa,
  Ele kaikkia kavaha,
  Mesiheinän helkähystä,
  Mesirauan rauskahusta!
  En minä kovalla koske,
  Kosken lammin lumpehella,
  Korahutan korttehella,
  Vesiheinällä vetelen;
  Minkä raualla rapoan,
  Sen mä silkillä sivallan,
  Sanon tuulen tuulemaksi,
  Viemäksi vilun vihurin.
  Juo nyt vettä Juortanista,
  Maarian pesuvesiä;
  Ellös visvoille viruko,
  Ellös vammoille valuko
  Ulkoa tahi sisältä,
  Herran hengen huovunnalta!

  Sanotahan s., Puhutahan p.
  Kellätähän k., Temmatahan t.
  Orit ois otettavana, kaartavana,
  Teen tulosen tervaksista,
  Valmistelen valkeaisen,
  Otan tallista orihin,
  Sorajouhen soimen päästä,
  Sion suuhun sulkkusuitset,
  Panen päähän vaskipäitset,
  Vieä vilkutellakseni,
  Kaatakseni kaunihisti,
  Nurmelle mesinukalle,
  Maalle marjanvartiselle.
  Maata anon Maarialta,
  Pientaretta Pietarilta,
  Kahen karpion aloa,
  Reen kääntymäsijoa,
  Johon kaataisin kamelin,
  Umpisorkan sorteleisin.
  Anon pilvistä pitäjän,
  Hattaroista hallitsian,
  Ett' ei potki polviani,
  Säre säärivarsiani.
  Siitä puilleni puhelen:
  Mesi puista pursukohon,
  Rasvoa rapahtukohon!
  Terva on tehty tervaksista,
  Petäjistä penseistä,
  Hongista satahavuista;
  Minkä puillani puserran,
  Sima jääköhön sijahan!
  Jos katehet katsonevat,
  Kierosilmät keksinevät,
  Leikkoan lihoa Lemmon,
  Paistan Lemmon palleata,
  Tuota tungen noian suuhun,
  Ajan kierohon kitahan.

  Teen mä tulen t.
  hevosen,
  Umpisorkan soimestansa,

  Sammakon sanat.

  Raakki rannalla elävi,
  Kuolasuu sulilla soilla,
  Lehossa leveäleuka,
  Likasilmä liettehessä,
  Hyppi hyppysen nenissä,
  Läikkyi lähtenen sisässä,
  Puurtavi puran perissä,
  Rapakoissa raivoavi;
  Herra ompi hengen luonut,
  Silmät siunannut Jumala.
  Muut sanovat sammakoksi,
  Herasilmäksi hokevat,
  Mie sun konnaksi kuvoan,
  Likasilmäksi nimitän.
  Kuka konnan suosta nosti,
  Konnan suosta, mannin maasta,
  Likarinnan liettehestä,
  Sammakon saven sisästä,
  Päästi päitä polkemahan,
  Aumoa alentamahan?
  Mene pois, pakene täältä,
  Konna kuusen juurehinen,
  Kuolasuu, leveäleuka,
  Mene tuonne, kunne käsken,
  Konna velhojen vesille,
  Sammakko saven sisähän,
  Likaisihin liettehisin,
  Soihin sammalettomihin!
  Jospa tuolta pääsi nostat,
  Sääresi särettänehen,
  Reitesi revittänehen,
  Ytimes' otettanehen,
  Joista voie keitetähän,
  Ja rasvat rakennetahan.

  Läkkisilmäksi n.
  s., mannan  mannun, massin
  Kuvun j.
  sinisavehen,

  Sateen poistosanat.

  Mene pilvi Pietolahan,
  Siellä vettä tarvitahan,
  Siell' on kaikki kuivillahan,
  Kaikki kaivot kuivanehet,
  Lähtehet läkähtynehet,
  Ojan pohjat onttunehet.
  Ukot uunilla palavi,
  Akat saunan lautasilla,
  Lapset lautojen perällä,
  Akat vanhat kiukahalla,
  Löylyn luojat kynnyksellä,
  Pojat portahan välihin,
  Piiat pihtipuolisihin;
  Siellä on käymättä oluet,
  Siellä lapset ristimättä,
  Kastamatta kaikki tyyni.

  läpehtynehet,
  puoliportahille,
  Viel' on l.

  Sotaanlähtösanoja.
  Sentähen sepon venosen
  Rinta rautahan rakettu,
  Jott' ei koskisi kivonen,
  Hietaharju halki löisi;
  Sentähen soankäviä,
  Mies on tarkka tappelia,
  Suorikse sotasopihin,
  Rautapaitoihin paneikse,
  Jott' ei lyijy miestä löisi,
  Rautapalli paiskoaisi.
  Sentähen minäki miesi,
  Uros tuima tappelia,
  Isäni tulisen turkin,
  Äitini panuisen paian,
  Päälleni puetteleime,
  Vetäiseime verhokseni,
  Saahessa sotakeoille,
  Miesten tappotanterille.
  Vaan kun siit' ei kyllin liene,
  Eikä täysin tarpeheksi,
  Vaippa vanhan Väinämöisen,
  Kaapu kauko Lappalaisen,
  Turvikseni tuotakohon,
  Päälleni puettakohon,
  Suurille sotakeoille,
  Veripellon penkerille!

  Rauat rintoihin r.
  Tinapalli p.
  Tinapilppu pilloaisi.
  kyllin, eikä tarvis,
  Kun lähen minä sotahan,
  Tapauhun tappelohon,
  Suurille sotakeoille,
  Verisille vainioille,
  Ukkoni tulinen turkki,
  Ämmöni palava paita,
  Tuonelasta tuotakohon,
  Päälleni puettakohon!
  Taattoni sotihevonen,
  Vanhempani vainovarsa,
  Sehän myöskin tarvitahan,
  Tuohon työhön vaikeahan,
  Tuohon tuimahan sotahan,
  Tulisehen tappelohon.
  Jos siitä vähä tulisi,
  Eikä vielä kyllin oisi,
  Hiietki yhen urohon,
  Jumalatki toivosessa,
  Sovissansa suojelkohon,
  Kaavuissansa kannelkohon,
  Ett' ei pää pahoin menisi,
  Tukka turhiin tulisi!

  Taivahasta t.
  Tasapäähän t.
  suojelevi,
  Kantelevi kaavuissansa,
  Kaulan varsi katkeaisi!
  Nouse maa, havaja mantu,
  Suojaksi sotakeolla;
  Kivi suuri kasvakohon,
  Paasi vahva paisukohon,
  Kivi kirkon korkeuinen,
  Paasi vuoren paksuinen,
  Reikä keskelle kiveä,
  Käärme reiän ympärille,
  Jonka suojasta sotisin,
  Ja takoa tappeleisin,
  Ett' ei pää pahoin menisi,
  Hivus hieno lankeaisi!

  havaitse m.
  sotaurohon  -väkeni;
  korkunainen,
  kappelin kokoinen,
  suojatse s., ta'atse t.
  hiuki
  Mistä mä anon apua,
  Kusta hoivia rukoilen,
  Kun tulen sotakeoille,
  Tapauhun tappelohon?
  Tuolta armoa anelen,
  Hoivoa huhueleime,
  Isältäni Jesukselta,
  Emoltani Maarialta,
  Tähän työhön työlähäsen,
  Asiahan ankarahan.
  Ei minun väki väkevä,
  Eikä valta voimallinen,
  Jumalan väki väkevä,
  Herran valta voimallinen,
  Väki Ukon, väki Jumalan,
  Väki vanhan Väinämöisen.

  Valantiehen vaikeahan.

  Suden manaussanat.

  Susi juoksi suota myöten,
  Villahäntä maata myöten,
  Karjakullan kuuluvilla,
  Pienen viljan vieremillä;
  Pois minä sinun manoan
  Näiltä karjan käytäviltä,
  Juokse tuonne jouhikuono,
  Viron hurtta viilettele,
  Pohjan pitkälle perälle,
  Lapin maahan laakeahan,
  Kuss' ei käyne karja teitä,
  Vaella hevosen varsa;
  Sini juokse jouhikuono,
  Viron hurtta viilettele,
  Kuni kynttä varpahissa,
  Hammasta ikenissäsi!
  Sinne mä sinun manoan
  Korpivuorten kukkuloille,
  Kotihinsa korven koiran,
  Paikoillensa maan pakanan,
  Ett' et tieä tietä tänne,
  Etkä kulkea osoa,
  Viljaisille viitamaille,
  Viljavieruille mäille.
  Muille maille mulkosilmät,
  Tuonne, taanne toitohännät,
  Ulvojaiset ulkomaille,
  Surmapaikoille susien,
  Tänne jääköhöt jänikset,
  Tänne linnut lentäköhöt!

  Korvessa sinun kotisi,
  Kallioilla kartanosi,
  viitasille,
  Oivan tappajan talohon,

  Suolain lukemissanat

  Puhun suulla puhtahalla,
  Herran hengellä hyvällä,
  Lämpöisellä läyhöttelen:
  Mehiläinen mettä kantoi,
  Toi simoa siivossansa,
  Yheksän meren takoa,
  Veti kuin mesisulalla
  Näille suoloille hyville.

  Terveyssanoja.
  
  Terve maa, terve manner,
  Terve maan haltialle,
  Terve Herran temppelille,
  Terve tervehyttäjälle!
  Täällä tuo polo potevi,
  Täällä vaivainen läsivi,
  Huonehessa honkaisessa,
  Petäjäisessä pesässä,
  Tautia nimettömiä,
  Nimen tietämättömiä,
  Alta lattiat lahovi,
  Päältä peite märkänevi.
  Jumaloista tunti tullos,
  Apu eineisten emistä,
  Minun silmin nähtyäni,
  Sekä suin puheltuani!
  "Minkä heitän henkeäni,
  Se on henki Herran henki,
  Minkä lämmintä lähetän,
  Se on lämmin Luojan lämmin,
  Min minä valelen veellä,
  Valan Jesuksen verellä,
  Huuhon Herran hurmehella,
  Hautelen haluvesillä,
  Tulla yöllä terveheksi,
  Päivällä paranneheksi.
  Nouse nyt pois makoamasta,
  Hereä uneksimasta,
  Kovan onnen ottelulta,
  Piolta pahan pakanan,
  Asu armossa Jumalan,
  Turvassa totisen Luojan!"

  Vaimo  mies on
  turva t.
  imanteheksi,
  vuotehelta,
  Neitsy Maaria emonen,
  Rakas äiti armollinen,
  Jok' on vanhin vaimoksista,
  Varmin vaimojen seassa,
  Tuo tulla tyhyttelevi,
  Silkin hienon simsuttavi,
  Tekemähän terveyttä,
  Rauhoa rakentamahan,
  Jott' ei tuska päällä tunnu,
  Kipu ei keskeä kivistä.

  Vanhin s.
  tytyttelevi  tuhottelevi

  Käyä käärämöittelevi,
  Tullos kultainen matikka
  Vaskisen matikan suusta,
  Tekemähän terveyttä,
  Rauhoa rakentamahan,
  Kivut kiinni ottamahan,
  Vaivat vaikahuttamahan,
  Sisältä lihan sinisen,
  Maksankarvaisen malosta,
  Jotta saisi sairas maata,
  Heikko helposti levätä!

  Ihosta ehon  tämän
  elävän,
  Luojan luontokappalehen!
  Voisi voihkaja levätä!

  Torakan sanat.

  Musta poika mulleroinen,
  Kuusijalkainen kupukka,
  Mistä tiesit tänne tulla,
  Outo matkata osasit?
  Ei sinua ennen nähty,
  Eip' on nähty, eikä kuultu,
  Näillä raukoilla rajoilla,
  Poloisilla Pohjan mailla.
  Yöt on kierrät kiukahia,
  Päivät saumoja samoat,
  Taikinoita tallustelet,
  Maitokannuja kapuat,
  Jos et sie paha pakene,
  Lähe kunnoton kotihin,
  Luoksi entisen emosi,
  Tykö valta vanhempasi,
  Kyllä sulle kyyin keksin,
  Ja annan ajohevosen.

  Maitokauhoja

  Tuulen sanat.

  Terve kuu, terve päivä,
  Terve ilma, terve tuulet,
  Pohjois- ja etelätuuli,
  Itätuuli, länsituuli,
  Lapintuuli, luoetuuli,
  Suvituuli, lounaistuuli,
  Päivän nousu-, laskutuuli
  Ja kaikki väliset tuulet!
  Lepy tuuli leppeäksi,
  Lauhu ilma lauhkeaksi,
  Kuu kirkas kumottamahan,
  Päivä lämmin paistamahan;
  Sivu tuulet tuulekohot,
  Sivu saakohot satehet,
  Kohti kuut kumottakohot,
  Kohti päivät paistakohot!

  tuulet l., ilmat l.
  valaisemahan,

  Tuulikon sanat.

  Tuulikko sinun nimesi,
  Ilman lintu lentämäsi,
  Mene tästä, kunne käsken,
  Kunne käsken ja manoan,
  Järven niemien nenähän,
  Vastarantahan rapahu;
  Jos siell' ei olosijoa,
  Mene vieläkin etemmä,
  Pohjan pitkähän perähän,
  Lapin tunturin laelle!

  Veden lukemissanat.

  Vesi on vanhin voitehista,
  Kosken kuohu katsehista,
  Jumala puhelioista,
  Itse Luoja loitsijoista.
  Täm' on tuotuna vetonen
  Tuolta Juortanin joesta,
  Jollä on Ristus ristittynä,
  Kaikkivalta kastettuna.
  Pitäös vesi varasi,
  Tehkösi teko parahin,
  Simana sisälle mennys,
  Mennä haavalle hajo'os!

  Vesillä-matkustajan sanoja.
  
  Miten silloin lauletahan
  Ja kuten ajatellahan,
  Kun ei vie vesi venettä,
  Tuuli ei purtta tuuvittele?
  Noin silloin isoni lauloi,
  Oma vanhempi osasi:
  "Vetele hyvä vetonen
  Meniätä matkallansa,
  Tuuvittele tuuli purtta,
  Aalto laivoa ajele;
  Puhu tuuli purjehesen,
  Ahava venoseheni,
  Anna airoille apua,
  Huovitusta huoparille,
  Ilman sormin soutamatta,
  Ve'en kieron kiskomatta,
  Väljillä meren vesillä,
  Ulapoilla aukeilla!"

  Ve'en kalvon rikkomatta,
  Suurilla meren selillä,
  Miten silloin lauletahan
  Ja kuten kujerretahan,
  Kun vesi venettä viepi,
  Tuuli purtta tutjuttavi,
  Kovin viskovi venettä,
  Ompi kaata puisen purren,
  Saaha sormet soutimiksi,
  Kämmenet käsimeloiksi?
  Siten silloin lauletahan
  Ja ani ajatellahan:
  Vesi kiellä poikoasi,
  Laine lastasi epeä,
  Jott' asuisi alla aallon,
  Ei kävisi päälle kaarten,
  Miestä syytöntä sysäisi,
  Viatonta päätä veisi;
  Ahti aaltoja aseta,
  Vellamo ve'en väkeä,
  Ett' ei parsku parraspuille,
  Pääse päälle kaarieni!
  Mene tuuli tuonnemmaksi
  Ylitse meren yheksän,
  Sukuhusi, syntyhysi,
  Heimohon, perehesesi,
  Puhu puut lehettömäksi,
  Rauta ruostehettomaksi,
  Kanervat kuluttomiksi,
  Heinät helpehettömiksi;
  Tahi nouse taivahalle
  Ylös pilvihin ajaite,
  Ele kaa'a puista purtta,
  Vierrä hongaista venettä,
  Kaa'a hongat kankahilla,
  Kuuset kummuilla kukista!
  Kyllä mä sukusi tieän,
  Sukusi ja syntysiki,
  Kanssa kaiken kasvantosi:
  Tuoll' oot tuuli syntynynnä
  Tuiman tunturin laella,
  Sua on sitten tuuitettu
  Aavalla meren selällä,
  Ulapalla aukealla.

  Alla aaltojen asuos,
  Ellös käykö k.
  Auer a.
  Ennen kaa'a puut palolla,
  kumoa!
  Lähtiessäni merelle,
  Ulapalle aukealle,
  Tule purtehen Jumala,
  Aluksehen armollinen,
  Väeksi vähän urohon,
  Miehen pienen miehuueksi,
  Noilla väljillä vesillä,
  Lakeilla lainehilla!
  Tule kokko Turjalasta,
  Tuoppa kolme sulkoasi,
  Kokko kolme, kaarne kaksi,
  Varaksi vähän venehen,
  Purren pienen parraspuuksi,
  Aallon käymättä ylitse
  Kuohuja kulottaessa,
  Mäkipäitä mentäessä!

  Turjalainen,
  Vierivi vene punainen,
  Pursi puinen luotehelta,
  Etähältä ennättävi,
  Venehessä miestä kolme.
  Kuka noist' on airollisna?
  Ilmarinen airollisna.
  Kukasta peränpiossa?
  Itse vanha Väinämöinen.
  Kenpä keskellä venettä?
  Lieto poika Lemminkäinen.
  Minnekkä menevät miehet,
  Kunne kulkevat urohot?
  Tuonneppa menevät miehet,
  Kohti pohjoista kovoa,
  Meren kuohutun kovahan,
  Lakkipäähän lainehesen.
  Kuinkas silloin lauletahan
  Ja kuten kujerretahan,
  Kun tulevi kosken korva,
  Kuohun korva kuumottavi?
  Noin silloin sanottanehen,
  Tosin tutkaeltanehen:
  Nouse kokko korviosta,
  Teräsleuka liettehestä,
  Kiven viertä kiskomahan,
  Paaen äärtä painamahan!
  Ei koski kova olisi,
  Eikä kuohuinen kivittä;
  Pi'äppä kivi varasi,
  Honka ottaos urasi,
  Kiven kylki sammaliksi,
  Kauaksi venehen rinta!

  Ilman kuohuitta, k.
  päähyt päistäriksi,
  Hauin vuoluksi venonen!

  Vipusanat.

  Su'in itseni sualla,
  Mesivarvoilla valoime,
  Metsolahan mennessäni,
  Salomaille saaessani,
  Astuessani ahoille,
  Lepiköille lehkyttäissä.
  Löysin puun, tapasin tammen,
  Hakkasin metisen haavan,
  Metiseltä mättähältä,
  Kultaiselta kunnahalta.
  Tuossa puulleni puhelin,
  Tutkaelin tammeltani:
  "Puu metinen metsolassa,
  Puu sima Tapiolassa,
  Onko mettä oksillasi,
  Emäpuullasi simoa,
  Syöä kultaisen otuksen,
  Haukata halun-alaisen?
  Mesi laske latvoiltasi,
  Sima puultasi puota,
  Oloville oksilleni,
  Leheville lehvilleni,
  Valelle varvuilleni,
  Saata onni oksilleni,
  Hyvä lampsu latvoilleni,
  Tyvilleni työ parahin!"

  puiltasi p.
  lehvilleni,

  Voiteen sanoja.
  Mitä tuohon tuotanehen
  Ja kuta kutsuttanehen
  Kipeille voiteluksi,
  Vammoille valantehiksi,
  Ensimäisiksi esiksi,
  Takaisiksi tarpehiksi?
  Jesuksen veri viaton,
  Maarian makea maito,
  Läpi läikkyi taivosesta,
  Puhki pilvistä putosi,
  Jolla voian voipunutta,
  Pahoin tullulta parannan,
  Läpi luun, läpi jäsenen,
  Läpi lämminten lihojen.

  punainen,
  Pyhän Hengen lämmin löyly,
  Mistä voie saatanehen
  Ja kusta veettänehen
  Kipeille voitehiksi,
  Haavoille valuvesiksi,
  Jott' ei visvoille viruisi,
  Eikä menisi märille,
  Ei kuluisi kuppiloille,
  Eikä ruohtuisi raville?
  Tuolta voie vuotakohon,
  Simatilkka tippukohon,
  Kielen Jesuksen nenästä,
  Alta parran autuahan,
  Suusta tuon sulan Jumalan,
  Parrasta parahan Luojan;
  Limpsi Luojalta lihoa,
  Pala Herran palleata,
  Pohjahan porahtakohon,
  Jott' ei visvoille viruisi,
  Eikä ruohtuisi raville,
  Ei painuisi pakkoloille!

  parantehiksi,
  Tuolta lämmin lähteköhön,
  Kulki Jesus vettä myöten
  Ylitse meren punaisen
  Punaisella purrellansa,
  Punaisissa purjehissa.
  Puna tippui purjehista,
  Rasva raa'asta räpätti,
  Sepä hyyksi hyytelihe,
  Sekä jääksi jäähyttihe,
  Parahiksi voitehiksi
  Kaikkinaisille vioille.
  Neitsy Maaria emonen
  Laskihe levähtämähän,
  Uinahti unikivelle,
  Nukkui nurmimättähälle.
  Unista herättyänsä
  Lypsi maahan maitojansa,
  Vuoatteli rintojansa,
  Siit' on saatu voitehia,
  Vian päälle vietäviä,
  Vammoille valettavia.

  mammojansa, Tiputteli r.
  Niittuhun nitusiansa,
  Neitsy Maaria emonen,
  Pyhä piika pikkarainen,
  Istuvi meren selällä,
  Kultakehänen käessä,
  Kuusi sarvea kehässä,
  Sulka kunki sarven päässä,
  Sarvet täynnä katsehia,
  Vakaisia voitehia,
  Joilla ennen Luojan voisi,
  Paransi parahan Herran.
  Juhannes Jumalan pappi
  Vuoen keitti voitehia,
  Kattilalla pienoisella,
  Sormen pään sovittavalla;
  Sillä hiipi Herran haavat
  Pilatuksen piinatessa,
  Pahan vallan vaivatessa,
  Teki alta terveheksi,
  Keskeltä kivuttomaksi,
  Vieriltä viattomaksi,
  Päältä tuntumattomaksi,
  Kahen puolen kaunihiksi.
  Ukko tuoalta tulevi,
  Haaraparta harppoavi,
  Kontti kuin salo selässä,
  Saoin sarvia sisässä,
  Sarvet täynnä voitehia,
  Sulka joka sarven suussa.
  Anna ukkonen minulle
  Sarviasi, sulkiasi,
  Joilla voisin voipuneita,
  Katson maahan kaatuneita,
  Avulla hyvän Jumalan,
  Sanan kautta Kaikkivallan!
  Tuli poika Pohjanmaalta,
  Mies pitkä Pimentolasta,
  Sata sarvea otsassa,
  Tuhat muuta muskulata;
  Se oli sarvi sarviahan,
  Jok' oli sepon olalla,
  Se oli sulka sulkiahan,
  Jok' oli sarvelon sisässä.
  Ota sulka sarvelosta,
  Voia alta, voia päältä,
  Kerran keskeä sipaise,
  Alta aivan terveheksi j.n.e.
  Lyhykäinen ilman tytti,
  Maatajalkainen matala,
  Astui taivosen napoa,
  Ilman viertä viiletteli;
  Tuop' on pilvistä pirahti,
  Vaahto nännistä valahti
  Kipeille voitehiksi,
  Vaivoille valanteheksi.

  valuvi
  Vilun suurihin sijoihin,
  Pakkasen palelemihin.
  Pahoille paranteheksi.
  Maan tyttö, manuen neiti,
  Pihan tyttö, pellon neiti,
  Tuo tulla tuputtelevi,
  Etähältä astelevi,
  Satapalle paita päällä,
  Paltehet kyniä täynnä,
  Kynät täynnä voitehia,
  Paian kaulus katsehia;
  Voitehet monen näköiset,
  Katsehet ani parahat,
  Josta saapi saamatonki,
  Ottavi olematonki,
  Vaan ei ole ottamista,
  Eikä tarkoin tahtomista,
  Mahittoman, maltittoman,
  Tieottoman, tolkuttoman.

  Tuop' on kaukoa tulevi,
  ennättävi, Satapalto p.
  Kaulus täynnä
  Neitonen noroa astui,
  Ahoviertä liilettävi,
  Kuusi kuppia käessä,
  Seitsemän selän takana,
  Ne on täyet voitehia,
  Tuotu maalta tuonnempata,
  Yheksältä voitajalta,
  Kaheksalta katsojalta,
  Vakasta Vipusen poian,
  Lippahasta Lemminkäisen.
  Äijön tyttö pikkarainen
  Petti voita vuoren päässä,
  Kirnusi kiven nenässä,
  Siitä rasvoja rakensi,
  Kipe'ille voitehiksi,
  Haavoille parantehiksi.
  Kirstinen kivellä istui,
  Mustakulma kuutilolla,
  Vaimo valkea aholla,
  Sinihelma hietikolla,
  Kultakupponen käessä,
  Kultasulka kupposessa,
  Jolla voiti voihkavia,
  Paransi porisevia.

  vaolla,
  Satasarvi Hiien härkä
  Nousevi Kipumäkeä,
  Kipuvuorta kiipeävi,
  Sata sarvea otsassa,
  Tuhat rinnalla niseä,
  Ne on täynnä voitehia,
  Täynnä rasvoja hyviä;
  Ne nyt tänne täytyköhöt,
  Jolla voian voipunutta,
  Pahoin tullutta parannan!

  kiipueli,
  Kokko Turjasta tulevi,
  Lintu laskeikse Lapista,
  Sata sarvea selässä,
  Tuhat purston tutkamessa,
  Kymmenen joka kynässä,
  Täynnä kaikki katsehia,
  Missä mettä, kussa vettä,
  Kussa voietta hyveä,
  Joka suonihin sopivi,
  Jäsenihin kelpoavi.
  Kiiti tähti taivahasta,
  Puhki pilvien putosi,
  Lenti selkähän jäniksen;
  Jänis juoksutti jokehen,
  Vieritti tähen vetehen,
  Sorsa sen ve'estä appoi,
  Valahutti vatsahansa;
  Siitä se muniksi muuttui,
  Yheksiksi voitehiksi,
  Kaheksiksi katsehiksi,
  Joilla vammat voiellahan,
  Ja pahat parannetahan.

  Tähti lenti löyhytteli,
  Aivan j.
  söi tähen joesta,
  Karehetar maata kaivoi,
  Varpahallahan vatusti;
  Herhiläinen maasta nousi,
  Lenti tuonne toisialle,
  Toi on tuolta voitehia;
  Ne ei voitehet hyviä,
  Niiss' on käärmehen kähyjä,
  Kusiaisen kutkelmia,
  Sammakon sala-pahoja,
  Maon mustan muojueita.
  Mehiläinen mettä kantoi,
  Simasiipi siipotteli,
  Nurmelta mesinukalta,
  Mesipellon pientarelta,
  Vaskireunahan vatihin,
  Kultaisehen kuppisehen;
  Tuota koitin kielelläni
  Sekä maistoin mielelläni,
  Se oli voietta hyveä,
  Katsetta erinomaista,
  Vian päälle vietävätä,
  Vammoille valettavata.

  sanan pahoja,
  Kuus' oli kuppia sylissä,
  Seitsemän on siiven päällä,
  Kymmenen kynien päässä,
  Alla muita mykkylöitä,
  Mato musta maasta nousi,
  Kiven alta kyy viherä,
  Valui kuola konnan suusta,
  Kino käärmehen kiasta;
  Kyy lypsi punaisen maion,
  Mato valkean valutti,
  Rautaisehen riehtilähän,
  Tinapohjahan patahan,
  Jossa voie keitettihin
  Haavoille paranteheksi.
  Lehtipuu Jumalan luoma,
  Vesa Maattaren vetämä,
  Laske mettä latvaltasi,
  Simoa sisältä kuoren,
  Latvaltasi koskellesi,
  Keskeltäsi oksillesi,
  Oksiltasi lehvillesi,
  Lehviltäsi juurillesi,
  Noita metsolan mesiä,
  Tapiolan voitehia,
  Vioille parannukseksi,
  Vammoille valuvesiksi!

  Havupuu l.
  Simakukka mesilatva,
  Sima suustasi suloa,
  Mesi keitä kielestäsi,
  Kipeille voiteluksi,
  Haavoille parantehiksi,
  Panemillesi pahoille,
  Viskomillesi vihoille,
  Luojan luontokappalehen,
  Karvahan ison kapehen!

  Kulta suustasi kukista,
  Mesimarja mielestäsi,
  Tekemillesi p.
  Iho'on imehno raukan,
  emon.

  Rukouksia, aamulla.

  Terve kasvos näyttämästä,
  Päivä kulta koittamasta,
  Aurinko ylenemästä!
  Pääsit ylös aaltoin alta,
  Yli männistön ylenit,
  Nousit kullaisna käkenä,
  Hopeaisna kyyhkyläisnä,
  Tasaiselle taivahalle,
  Elollesi entiselle,
  Matkoillesi muinaisille.
  Nouse aina aikoinasi
  Perästä tämänki päivän,
  Tuo meille tuliaisiksi,
  Anna täyttä terveyttä,
  Siirrä saama saatavihin,
  Pyytö päähän peukalomme,
  Onni onkemme nenähän;
  Käy kaaresi kaunihisti,
  Päätä päivän matkuesi,
  Pääse illalla ilohon!

  Tuovos tullessasi,
  onkehen ohaitse;
  Juokse kaares k.
  Päätä päivän matkuesi,
  Päivän kaari

  Aarnihaudan haussa.

  Nouse Hiien heimolainen,
  Vuorten haltia havaja,
  Miestä tielle neuvomahan,
  Urosta opastamahan,
  Mistä saalis saataisihin,
  Aartehet avettaisihin,
  Miehen etsivän etehen,
  Uron käyvän kämmenille!

  Ammuksissa.

  Manalainen maasta nouse,
  Hivukseton hirveänä,
  Pääkakara kauheana,
  Tule viimas' ottamahan,
  Omasi omistamahan;
  Tuonne tunge turmiosi,
  Tuonne Tuonen turpehesen,
  Manalan majan perähän,
  Ele ihmisen iho'on,
  Tahi karvahan kapehen!

  Ampiaisia vastaan.

  Siilikki, metsän miniä,
  Siivo siipilintusesi,
  Kätkeös kynäkanasi;
  Sio siivet, kytke kynnet,
  Ilman piikin pistämättä,
  Teräksen terottamatta;
  Kuutar kätke poikiasi,
  Päivätär perehiäsi,
  Noian mieltä noutamatta,
  Katehen kaehtimatta!

  Hammastaudissa.
 
  Tule poika Pohjolasta,
  Pohjan poika rautapolvi,
  Tätä Hiittä hieromahan,
  Juutasta rutistamahan!
  Jännitä tulinen jousi,
  Veä vaskinen vekara
  Tulisella jäntehellä
  Vasten polvea vasenta;
  Sulita tulinen nuoli
  Kokon kaikilla sulilla,
  Varpusen vipusimilla,
  Tuon tulisen jousen päälle,
  Jolla ammu Tuonen toukka,
  Luskahuta luun puria,
  Ammu halki hampahista
  Luun syöjä, lihan puria,
  Syömästä, kaluamasta,
  Luutamasta, loutamasta,
  Hiien kissa kiskomasta,
  Lemmon rakki raastamasta,
  Leukoja levittämästä,
  Hampaita hakkomasta!

  Paha akka Pohjolassa,
  Kierosilmä, vääräleuka,
  Punahattu Tuonen poika,
  Kierosilmä, vääräleuka,
  Pane vaskinen vasama
  Puremasta, läätämästä,
  Lyhyt tyttö, Tuonen neiti,
  Ota hakki hampahista,
  Lempo leuka-pieleksistä;
  Tuonne painele pahasi,
  Tuonne tunge turmiosi,
  Tuonne riettasi revitä,
  Rautaisehen riehtilähän
  Pirun pihtien nenähän,
  Hiien hiilien sekahan,
  Pahan vallan valkeahan!
  Torajat sä Tuonen toukka,
  Murajat sä maan matonen,
  Paistunevi pää pahalta,
  Kiehunevi kieli kehnon,
  Rautaisessa riehtilässä
  Pirun pihtien nenässä,
  Hiien hiilien seassa,
  Pahan vallan valkeassa.

  kattilahan,
  Torajatko t, Murajatko m.
  Palanetko p., Kiehunetko k.
  kattilassa
  Oi ukko tätini poika,
  Mies on vanha valkoparta,
  Lyöppä maata ruoskallasi,
  Nauhallasi nauskahuta,
  Utu maasta nousemahan,
  Mies pieni u'un seassa,
  Joll' on jousi olkapäällä,
  Piili pikkuinen pivossa,
  Teräksestä jousi tehty,
  Piili vaskesta valettu!
  Sillä ammun Hiien poian
  Syömästä, kaluamasta,
  Puremasta, läätämästä,
  Lemmon rakin raastamasta
  Haluisia hampaita,
  Poloisia poskipäitä.

  ammu poika
  Tule kokko Turjan maalta,
  Laskeite Lapista lintu,
  Viini vaskinen selässä,
  Viinessä tuliset nuolet,
  Joilla ammun Tuonen toukan,
  Luskahutan luunpurian,
  Syömästä, kaluamasta j.n.e.

  Hevosen puolesta.
  Santta taitava Tapani
  Tule luota katsomahan,
  Kun heitän hevon keolle,
  Työnnän pieneni pihalle,
  Alta kaunihin katoksen,
  Kahen alta kattolauan,
  Kesäisille keyhkämaille,
  Suvisille suojuksille,
  Nurmelle mesinukalle,
  Metisille mättähille;
  Anna onni ollaksensa
  Pyhän pellon pientarella,
  Ihanaksi iltapäivän,
  Aamupäivän armahaksi!

  Suloisille
  Tahvanus hevosten herra,
  Soimen suomija jumala,
  Katso minun karjoani,
  Ruoki miuun ruuniani,
  Sanatonna, saamatonna,
  Viatonna, vilmitönnä!
  Kun katsoit katoksen alla,
  Varoit alla varjolauan,
  Niin katso katottomassa,
  Varo varvikkosalossa,
  Havuisilla vuotehilla,
  Risuisilla pääaloilla,
  Ett' ei karva katkeaisi,
  Puolikan' ei pois tulisi,
  Ylitse tahon Jumalan,
  Päitse auvon autuahan!
  Jospa karva katkeaisi,
  Puolikana pois tulisi,
  Kohta kahta kaipoaisin,
  Kolmea kovin kysyisin.

  Timanter  Rukotiivo
  Yli a.
  Iki Tiera Nieran poika,
  Lumisorkka, luukavio,
  Tule luota katsomahan,
  Tärkysti tähystämähän,
  Kun heitän hevon keolle,
  Lasken tamman tanterelle,
  Heitän maahan marhaminnan,
  Hietahan helyn hevosen;
  Yöt seiso suka käessä,
  Päivät kampa kainalossa,
  Su'i ilveksen iholle,
  Karvalle metsän kapehen!

  Hikitiera Mieran
  Ukko kultainen kuningas,
  Mies on vanha taivahinen,
  Syötä mies metsän erillä,
  Hevoseni heinän päillä,
  Ruskeilla ruovon päillä,
  Kaunihilla kaislan päillä!

  Härjän puskemissa.

  Santta Säitäri isosi,
  Pullukka puhas emosi,
  Tule luota katsomahan,
  Likeltä tähyämähän,
  Ett' ei poika pois tulisi,
  Emon lapsi lankeaisi,
  Luojan luomalta elolta,
  Jumalan sukeamalta!
  Neitsy Maaria emonen,
  Rakas äiti armollinen,
  Pyhäeleppäs sanoilla,
  Kielteleppäs lausehilla,
  Sinun on sanat pyhäiset,
  Sinun lausehet vakaiset!

  Juohtomatkoilla.
  
  Mistäpä anon apua
  Tuekseni, turvakseni
  Tätä neittä naittaessa,
  Miestä vie'essä vihille,
  Katehen kaehtimatta,
  Pahan suovan sortamatta?
  Tuoltapa anon apua,
  Tuolta hoivoa hotaisen:
  Luusormi sorasta nouse,
  Teräsleuka liettehestä,
  Nouse neito lähtehestä,
  Helma hieno hettehestä,
  Sinisukka suon sopesta;
  Jos et itse jouakkana,
  Työnnä pystyin piioistasi,
  Paras palkkalaisistasi,
  Peitoksi tämän perehen,
  Tämän kansan katteheksi!
  Kave eukko Luonnotar,
  Kave kultainen korea,
  Lähe tietä neuvomahan,
  Katoa ojentamahan,
  Minne neittä naitetahan,
  Morsianta juohetahan!
  Tiet on auki auvetkohon,
  Ra'at rikki riutukohon,
  Hako vastahan tulevi,
  Sekin syrjähän syseä,
  Mennä suuren, mennä pienen,
  Kulkea vähäväkisen!
  Kun ei tuosta kyllin liene,
  Tuolta mä anon apua,
  Taatoltani taivahasta,
  Maammoltani maaemästä,
  Jolta aina armot käyvät,
  Avut tuttavat tulevat.
  Tule taatto taivosesta,
  Maammoseni maaemästä,
  Tätä neittä naittamahan,
  Miestä viemähän vihille,
  Katehia kaatamahan,
  Vastuksia voittamahan!

  Ilmat rikki r.
  katkaise kaheksi,
  Emoltani Maarialta,
  Äijä on suita suihkavia,
  Kitoja kähäjäviä,
  Tietäjiä tien ohilla,
  Katehia kaikin paikoin,
  Kaalatessa naimakansan,
  Miestä vie'essä vihille;
  Oi Ukko, ylinen herra,
  Matkanpäällinen jumala,
  Kiinni pilvien pitäjä,
  Hattarojen hallitsia,
  Tullos tulna taivahasta,
  Kekälennä keikutellos,
  Korpikuusien kokoinen,
  Suopetäjän suuruhinen,
  Ei tuo vasten itseäni,
  Eikä vasten seuroani,
  Vaan on vasten vastuksia,
  Vasten vaaroja kovia!
  Lähe kanssa, käy keralla,
  Joukkoani juontamahan,
  Rikkehiä riitsimähän,
  Haittoja hajottamahan,
  Rikkojia rikkomahan,
  Tietäjiä tempomahan,
  Pirua pusertamahan,
  Kainulaista kaatamahan,
  Säitä Hiien särkemähän,
  Polanteita polkemahan,
  Minun maalla matkatessa
  Tai vesillä soutaessa,
  Vaaroilla vaeltaessa,
  Alavoilla astuessa!
  Mies on tiellä poikkipuolin,
  Sepä laitahan lähetä,
  Mato tiellä pitkin puolin,
  Sepä katkaise kaheksi,
  Mik' on puita ja hakoja,
  Neki syrjähän syseä,
  Mikä tielläni teloja,
  Telat tieltä poikki taita,
  Itse puuksi puien luoja,
  Telaksi telan tekiä!

  Pirun päätä polkemahan,
  Pahan päätä painamahan,
  matkallani,
  eessäni hakoja,
  Mannun sulho, maan isäntä,
  Peri penkeren isäntä,
  Nouse ylös, nostataite,
  Nouse nostatellessani,
  En taho sua sotahan,
  En sotahan, en tulehen,
  Tahon neittä naittamahan,
  Joukkoani juohtamahan,
  Jott' ei noiat nokkoaisi,
  Katsoisi kylän katehet;
  Anna maasta miehiäsi,
  Mannusta urohiasi,
  Työnnä vanhoa väkeä,
  Ijän kaiken istunutta,
  Nurmessa nukahtanutta,
  Alla hangen hautunutta,
  Nosta suuret, nosta pienet,
  Nosta piltit pikkaraiset,
  Kerallani keikkumahan,
  Kanssani karehtimahan,
  Vastuksia voittamahan,
  Katehia kaatamahan!

  Nouse maasta maan isäntä,
  Pellosta peri-isäntä  -vihainen

  Alta penkeren äkeä,
  Kotakokko, lietten vanhin,

  Jäniksiä pyytäissä.
  Elina metsän emäntä,
  Vaimo puhasvarrellinen,
  Tuo nyt vilja tuonnempata
  Metsän linnan liepehiltä,
  Sivulta simasalojen,
  Vaskivaarojen takoa;
  Anna juosta vääräsäären,
  Kierosilmän keikistellä,
  Tulla tänne tuusimatta,
  Varomatta vaapotella,
  Tulla suuren, tulla pienen,
  Tulla kerran keskisenki,
  Kohti minun pyytöäni,
  Vasten näitä varpujani,
  Käyä kynsin kytjykselle,
  Käpälin kanan etehen,
  Muien siimoista sivutse,
  Muien ansoista alatse!

  Tulla kynnykselle  kytkyelle

  Lumikki, tytär Tapion,
  Luikuta lumikkiasi,
  Päästä kullat kulkemahan,
  Hopeat vaeltamahan;
  Väännä tänne vääräsääret,
  Kesällä keveläkoivet,
  Tämän ilman kannen alle,
  Kohti miestä pyytäveä,
  Kohti konstia urosta,
  Vasten vaimon kannettua;
  Jos polulta pois tulisi,
  Uraltansa ulkoneisi,
  Saparosta tielle saata,
  Tahi korvista kohenna,
  Anna juosta joutusasti,
  Vikevästi viiletellä,
  Ilman noian tietämättä,
  Tulikulkun kuulematta,
  Puhki pellon penkeristä,
  Automaat alaisin puolin,
  Muien siulojen sivutse,
  Muien ansojen alatse,
  Minun pyytöpaikoilleni,
  Käytäville keinoilleni,
  Miehen etsivän etehen,
  Anelian askelille!
  Varvutar, valio neito,
  Mikitär metsän miniä,
  Annikki tytär Tapion,
  Anna mulle, kun anelen,
  Kielikullan kuikuttelen;
  Laita tänne lampahasi,
  Visko villakuontalosi!
  Anna heitä aika lailla,
  Kolmin korpinotkelmilta,
  Viisin kuusin viiakoilta,
  Seitsemin ahon seliltä,
  Kaheksin katajikoilta,
  Miehen etsivän etehen,
  Aina käyvän askelille!

  Visko viisin v.
  kuusikoilta,

  Kaalimatoa vastaan.
  Kulotar on kuulu neito,
  Kanarvatar vaimo kaunis,
  Korjaele koiriasi,
  Raivaele rakkiasi,
  Minun henkiheinistäni,
  Näistä ruokaruohoistani,
  Ennenkun tuho tulevi,
  Ukko pään on särkenevi
  Pisaroilla pilvisillä,
  Rakehilla rautaisilla!
  Maarana, tyrän emonen,
  Istu sinisillan päässä
  Rautakoukkunen käessä,
  Kun näet tyrän tulevan,
  Rasahuta rautoasi,
  Kolahuta koukkuasi!
  Tuleppas tulinen poika,
  Tule tänne tarpehesen,
  Rauta suuna, rauta päänä,
  Rautaharkki hartioilla,
  Rautakintahat käessä,
  Rautamiekka vyölle vyötty;
  Tempaise tupesta tuima,
  Päästä pännä kuoren alta,
  Päästä maksahan matoa,
  Kyytä kylkiluien alle,
  Leuat riitsi rikkojalta,
  Poies hampahat hajota,
  Suuta korville kohenna,
  Päätä väännä väärällehen,
  Siirrä silmiä sivulle,
  Kotihinsa koira laita,
  Verisin ikeninensä,
  Hampahinensa hajonnein!

  Kalastaissa.
  
  Meren Ahti vaahtivaippa,
  Meren ukko ruokoparta,
  Lyöte lykkyvaattehisin,
  Antipaitoihin paneite,
  Sinun antiaikoinasi,
  Minun pyytöpäivinäni,
  Anna mulle antimesi,
  Veä viljalta välehen,
  Vetisen majan väkeä,
  Asuvia alla aallon;
  Kokoile kalat karilta,
  Ahvenetki kyrmyniskat,
  Soitantoa kuulemahan,
  Väännäntöä Väinämöisen!

  Majan märjän asuvia,
  karuilta,
  Vei ruovosta esille,
  Ahti aaltojen isäntä,
  Satahauan hallitsia,
  Anna mulle ahvenia,
  Pistä piikkiselkiäsi,
  Tämän nuotan nostimille,
  Satasilmän laskimille;
  Ota virpi viittä syltä,
  Salko seitsentä tapoa,
  Jolla selät seuruelet,
  Meren pohjat meuruelet,
  Nostat ruotaisen romuen,
  Kaiotat kalaisen karjan,
  Kalaisista kaartehista,
  Lohisista lonkeroista,
  Apajaisille vesille,
  Taan on nuotan nostimille!

  Piikkiselkäisiä,
  kyrmyniskoja kuleta,
  Saikara satoa syltä,
  rovion,
  Vellamo, ve'en emäntä,
  Sataharjan hallitsia,
  Nosta ruotoinen romina,
  Kaiotas kalainen karja,
  Kalaisesta kaartehesta,
  Likaisesta liettehestä,
  Tämän nuotan nostimille,
  Satalauan laskimille;
  Ota kilpesi korea,
  Kultalumme luikahuta,
  Jolla karkotat kaloja,
  Kohen verkkoa kokoat,
  Alta aavojen syvien,
  Päältä mustien murien!

  Vellimo  Vellimys
  ruotoiset rominat,
  Satalangan l.
  Luoksi koukkuni kokoat,
  Vellamo, ve'en emäntä,
  Ve'en eukko ruokorinta,
  Tule paian muuttelohon,
  Vaattehen vajehtelohon!
  Sinull' on rytinen paita,
  Merenvaahti-vaippa päällä,
  Tuulen tyttären tekemä,
  Aallottaren antelema,
  Minä annan liinapaian,
  Panen aito aivinaisen,
  Kuulun neitosen kutoma,
  Kaunottaren ketreämä.

  Meren vaate-v. p.
  kutoma, ompelema,
  aivan a.
  Se on Kuuttaren k.
  Päivättären
  Ve'en kultainen kuningas,
  Rättihattu, tuoreparta,
  Ota viikkoinen vihasi,
  Kauvan-aikainen karusi,
  Lähe kanssani kalahan,
  Toveriksi tuorehesen,
  Anna aika ahvenia,
  Kyllin kyrmyniskaisia,
  Sileitä siikasia,
  Haleita haukisia!
  Niin on juoskohon kalaset
  Pyhinäki pyytöhöni,
  Kuin ennen orava juoksi,
  Kummitteli kuusikoissa,
  Varvuilla vapoavilla,
  Lehtipuilla leksahteli.

  kuulusa k.
  Ve'en ukko halliparta,
  Ve'en ehtosa emäntä,
  Ve'en armas antimuori,
  Jok' olet vaimoista vakainen,
  Avullinen antajista,
  Näytä tänne nänniäsi
  Imeä vesillä näillä,
  Anna mulle ahvenia,
  Pistä piikkimikkeliä,
  Kulettele kuukupuja,
  Käyttele marutmahoja,
  Päivän paistamattomia,
  Hiekan hieromattomia,
  Avarasta aitastasi,
  Alta aaltojen syvien!

  ehtova
  Meren eukko ruohorinta
  Anna mulle ahvenia
  Suurilta selän navoilta,
  Synkiltä syvännehiltä,
  Päivän paistamattomilta,
  Hiekan hieromattomilta,
  Selän mustilta mu'ilta,
  Aallon paksun parmahilta;
  Kaiota kalainen parvi,
  Nosta ruotainen romina,
  Karkota kamanon alta,
  Meren luotojen lomasta,
  Riipomahan rihmojani,
  Lankojani laukomahan;
  Anna sinne suuriasi,
  Kunnes pienet pensunevi,
  Liittele lihaviasi,
  Kunnes laihatki lihovat!
  Lasken verkkoni vesille,
  Kivekseni kiinnittelen,
  Juolehetar, akka kaunis,
  Ve'en ehtosa emäntä,
  Nouse tänne liettehestä
  Antamahan ainoasi
  Avarasta aitastasi;
  Lähetä kalainen karja
  Vanhoille verovesille,
  Apajille aivotuille;
  Anna noita, joit' anelen,
  Noita tuovos, joita pyyän,
  Nosta luotojen lomista,
  Kallioien kainalosta!

  Jesus ja ve'en emonen,
  varavesille,
  t., toivon,
  Tule ukko kultarinta,
  Kave kaunoinen kavaha,
  Tule akka käyräleuka,
  Tule tyttö Pohjolasta,
  Korvalle pyhän apajan,
  Tämän nuotan nostimille,
  Puutteita purkamahan,
  Haittoja hajottamahan,
  Kyläkunnan kykkäristä,
  Mieron mielistä pahoista,
  Sylttysukkien sanoista,
  Lakkipäien lausehista!

  Karhua pyytäessä.
  Louhi Pohjolan emäntä,
  Pistä villainen pivosi,
  Käännä karvakämmenesi,
  Miehen etsivän etehen,
  Uron käyvän tienohille!
  Oisi Luojalta luvattu,
  Sukeukselta suvaittu,
  Tapiolta toivotettu,
  Saalis suuri saahakseni,
  Mesikämmen käätäkseni.
  Mennessä minun metsälle
  Otsosen tuvan oville,
  Sano'os sie saaren vanhin,
  Puhas Taaria puhuos,
  Yheksältä yösijalta,
  Sa'an taipalen takoa:
  "Lulloseni, lalloseni,
  Omenani, otsoseni,
  Ellös olko milläskänä,
  Ei sua pahoin pietä:
  Sima sulle syötetähän,
  Mesi nuori juotetahan,
  Urohoisessa väessä,
  Miehisessä joukkiossa."
  Mielikki metsän emäntä,
  Annikki tytär Tapion,
  Tellervo Tapion neiti,
  Metsän piika pikkarainen,
  Tule tänne, tarvitahan,
  Pohjoispuolelle mäkeä,
  Kytke kiinni koiroasi,
  Rakentele rakkiasi,
  Kuusamisehen kujahan,
  Talahasen tammisehen;
  Paina panta pihlajainen,
  Tahi tamminen rakenna,
  Jolla kytket otson kuonon,
  Ett' ei leukansa leviä
  Tullessani tanhu'ille,
  Jalon otsosen oville,
  Pikkusilmäisen pihoille,
  Tasakärsän tanterille!
  Oi sie musta Pohjan akka,
  Ulamolan umpisilmä,
  Päästä koira haukkumahan,
  Sapakko sanelemahan,
  Miehen nuoren mieltä myöten,
  Urohon tajua myöten,
  Kohti koira haukkumahan,
  Penu julki juttamahan,
  Pesän otsosen ovelle,
  Havulinnan liepehille!

  Akka Pohjolan sokea,

  Karhua vastaan.
  Juumin ukko, Juumin akka,
  Juumin entiset eläjät,
  Korjatkatte koiroanne,
  Raivatkatte rakkianne,
  Näiltä karjan käytäviltä,
  Leveiltä lehtomailta!
  Rusko on mullasta ruvennut,
  Karvahalli kankahalta,
  Nousnut suolta suurijalka,
  Lehosta leveäkämmen,
  Tullut maasta mauriainen,
  Viholainen viiakosta,
  Painunut pahoille töille,
  Saanut töille törke'ille.
  Mehtonen metinen palli
  Suuhunsa tukehtukohon
  Leukojen leviämättä,
  Hammasten hajoamatta,
  Lihan keski liikkumatta,
  Kielen keikkelehtämättä!
  Koska korpien kuningas,
  Metsän halli harvahammas,
  Kaikoavi kammiosta,
  Linnastansa lähtenevi,
  Mielikki metsän emäntä,
  Tuometar tytär Tapion,
  Veä kynnet viertehellä,
  Hampahat me'ellä hauo,
  Ett' ei koske konnanana,
  Liikuta lipeänänä,
  Karjan maita kulkiessa,
  Soita soikerrehtaessa!
  Josp' on ei totelle tuosta,
  Vaan vielä vioille saisi,
  Metsän ukko, metsän akka,
  Metsän kultainen kuningas,
  Korjaele koiriasi,
  Raivaele rakkiasi,
  Kultaisihin kytky'ihin,
  Hihnoihin hope'isihin,
  Yheksän lukon ta'aksi,
  Takasalvan kymmenennen,
  Jott' ei saisi jurri juosta,
  Otso sormin sorkutella,
  Vieretellä verkahousu,
  Sinisukka sipsutella,
  Minun karjan käytäville,
  Raavahieni rajoille!

  - Kuitua  Kuittola
  metsän kuningas,
  Hongas ehtosa emäntä,
  juoni
  Kuippana, metsän kuningas,
  Metsän hippa halliparta,
  Kiellä poies poikoasi,
  Epeä äpärettäsi,
  Eloani etsimästä,
  Koskemasta karjoani!
  Kun ei tuosta kyllin liene,
  Ei vielä kovin varanne,
  Kätke kieli kiehumasta,
  Nenä hietra heilumasta,
  Pistä sieni sieramehen,
  Toisehen omenamarja,
  Jott' ei henki haisahtele,
  Tuuhahtele karjan tuuhku;
  Silmät silkillä sitele,
  Korvat kääri käärehellä,
  Jott' ei kuule kulkevia,
  Ei näe käveleviä!
  Korven kultainen kuningas,
  Salokaarron kaunis vaimo,
  Poies koirasi kokoa,
  Vieös villamyttysesi,
  Saattele saloilta näiltä
  Sa'an taipalen taaksi;
  Siellä kytke koiriasi,
  Rautavitjoihin rakenna,
  Tammisen talahan alle,
  Kytke kiinni ja lujasti,
  Jott' ei kahle katkeaisi,
  Vitjarauta rapsahtaisi!
  Ukko kultainen kuningas,
  Hopeainen hallitsia,
  Kuule kultaiset sanani,
  Aneheni armahaiset,
  Korven kumman kulkiessa,
  Karvahallin kaahlatessa:
  Paina panta pihlajainen,
  Suvikuntainen sujuta,
  Ympäri nenän nykerän
  Leuvat liikkumattomiksi,
  Yläisen alenematta,
  Alaisen ylenemättä!
  Kun ei pihlaja pitäne,
  Niin sä vaskesta valata,
  Jos ei vaski vahva liene,
  Panta rautainen rakenna;
  Vaan jos rauan ratkaisnehe,
  Vielä mennehe vioille,
  Syökse kultainen korento
  Leukaluusta leukaluuhun,
  Päät on päätä päälakehen,
  Kotkoa kovasti kiinni,
  Ett' ei liiku liiat leuvat,
  Harvat hampahat hajoa,
  Kun ei rauoin ratkottane,
  Teräksillä temmottane,
  Veitsillä vetistettäne,
  Kirvehillä kiskottane!
  Jos ei siitänä totelle,
  Luojan lukko suun etehen,
  Herran haitta hampahisin,
  Kaikkivallan kahle päähän!

  Armahaiset lanseheni,
  pihlajasta,
  Painaos pajusta panta,
  Katajainen kaarruttele,
  pannos vaskipanta,
  Jospa vaski valskannevi,
  rauasta rakenna;
  Niin rakenna rautapanta;
  Teräksinen  teräksestä
  teeskentele;
  päättele lujasti,
  Jott' ei luiset l., Eikä h.
  -  Lukitkohon Luojan lukko,
  Pitäköhon Luojan pihti,
  Haitta Herran hallitkohon!
  Hongatar hyvä emäntä,
  Tapiotar vaimo tarkka,
  Tule tänne tarvittaissa,
  Käy tänne kutsuttaessa,
  Poikasi pahanteoille,
  Lapsesi tihuille töille!
  Tääll' on tullutta tuhoa,
  Tammoa tapahtunutta:
  Poikasi teki pahoa,
  Lapsesi tihua työtä,
  Petti vaivainen valansa,
  Söi kuin koira kunniansa,
  Kun painui pahan tekohon,
  Rupesi rumille töille.

  Karjan puolesta.
  Läävän akka, lämmin akka,
  Akka angervon alainen,
  Lännen läävän pohjimmainen,
  Salokaarron kaunis vaimo,
  Jok' olet karjan kaitselia,
  Viitsijä emännän viljan,
  Nouse läävä läänimähän,
  Läävän karja katsomahan,
  Tuo tänne vasikkalykky,
  Härkälykky häilähytä!
  Suka kultainen kuvoa,
  Hopeainen harja hanki,
  Kampa vaskinen varusta
  Oven pihtipuolisehen,
  Johon karja kaavitseikse,
  Viitsikse emännän vilja;
  Yöt käyvös suka käessä,
  Päivät kampa kainalossa,
  Kenenkänä keksimättä
  Kunkana kavehtimatta,
  Katso karja kaunihiksi,
  Viitsi vilja virkeäksi,
  Su'i ilveksen iholle,
  Metsän uuhen untuvalle,
  Jott' on karja kaunistuisi,
  Eistyisi emännän vilja,
  Ennen käymistä emännän,
  Katsomista karjan piian,
  Emännän epäpätöisen,
  Ylen kainun karjapiian!

  Suvetar valio vaimo,
  Etelätar luonnon eukko,
  Neitsy Maaria emonen...
  manteren a.
  vanha koukkuleuka,
  Salon kaarron  salakaarron
  katsojana,
  Viitsijänä viljan kaiken,
  Käyvös läänimässä,
  Karja kaikki katsomassa,
  kuleta,
  kavehi,
  Harja v.
  kaavitaikse,
  Seiso yöt k., vihko k.
  on kuulematta,
  Nouse neitonen norosta,
  Hienohelma hettehestä,
  Neiti lämmin lähtehestä,
  Puhasmuotoinen mu'asta,
  Ota vettä lähtehestä,
  Jolla kastat karjoani;
  Kun ei vettä lähtehessä,
  Heiluttele helmojasi
  Veneheksi vuotavaksi,
  Lotiksi losajavaksi!
  Siitä kasta karjaseni,
  Jott' on karja kaunistuisi,
  Eistyisi emännän vilja,
  Ennen käymättä emännän,
  Kainut meill' on karjapiiat,
  Emännät epäpätöiset.
  Vihi Jesus viljoani,
  Katso Jesus karjoani,
  Tänä Jesuksen kesänä,
  Jumalan suvena suurna,
  Kun ma läävästä lähetän,
  Työnnän lehmäni leholle,
  Ajan karjan kankahalle,
  Saatan suurehen salohon,
  Jumalan pihoa myöten,
  Maariaisen maata myöten,
  Läävihin lävettömihin,
  Ilman ikkunattomihin!
  Itse ilmoinen Jumala,
  Taatto taivahan takainen,
  Tule katso karjoani
  Kesä kaikki kaunihisti;
  Kuin katsoit katoksen alla,
  Niin katso kanarvikossa,
  Kuin sä hoijit huonehessa,
  Niin sä hoija hongikossa,
  Hoija honkien seassa,
  Hallitse havujen luona!

  karjani aholle,
  Ukko kultainen kuningas,
  Taivahallinen jumala,
  Katso minun
  Varjele vakainen Luoja,
  Katso kaunoinen Jumala,
  Kaitse karja kaunihisti,
  Varjele vahingon teiltä,
  Tänä suurena sulana,
  Herran hellennä kesänä,
  Ett' ei tuskihin tulisi,
  Häpeihin hämmentyisi!
  Kuin katsoit katollisessa,
  Varoit alla varjolauan,
  Niin katso katottomassa,
  Varo varjomattomassa,
  Syöttele metisin syömin,
  Mesiheinin herkuttele,
  Jotta karja kaunistuisi,
  Eistyisi emännän vilja,
  Hyvän suovan mieltä myöten
  Pahan suovan paitsi mieltä!
  Kun lie kurjat paimenemme
  Kehnot karjan kaitsiamme,
  Paju pannos paimeneksi,
  Leppä lehmien keralle,
  Pihlaja piättimeksi,
  Tuomi tuojaksi kotihin,
  Emännäisen etsimättä,
  Muun väen murehtimatta!
  Kun ei paju paimentane,
  Leppä lehmiä ajane,
  Tahi ei pihlaja pitäne,
  Tuomi ei kotihin tuone,
  Niin pane parempiasi,
  Työnnä luonnon tyttäriä
  Minun viljan viitsijäksi,
  Minun karjan kaitsiaksi!
  Paljo on piikoja sinulla,
  Saoin käskyn kuulioita,
  Eläjiä ilman alla,
  Luonnottaria hyviä.

  Tänä keitona k.
  Alla varjon vartioitsit,
  Vaali vartiattomassa,
  ajohon,
  Katsojaksi kaiken karjan!
  Tellervo Tapion neiti,
  Metsän tyttö tylleröinen,
  Utupaita hienohelma,
  Hivus keltainen korea,
  Jok' olet pantu paimeneksi,
  Metsän karjan kaitsiaksi,
  Katso'os tämäki karja,
  Viitsiös emännän vilja,
  Mielusassa metsolassa,
  Tarkassa Tapiolassa,
  Katso karja kaunihisti,
  Viitsi vilja virkeästi!
  Kaitse kaunosin kätösin,
  Somin sormin suoriellos,
  Su'in kultaisin sukios,
  Hopeaisin harjaellos,
  Su'i ilveksen sulalle,
  Metsän viljan viertehelle,
  Kampoa kalan evälle,
  Karvalle meren kapehen;
  Illan tullen, yön läheten,
  Hämärien hämmetessä,
  Saata karjani kotihin,
  Etehen hyvän emännän,
  Tuloksilla tuntuvilla,
  Utarilla uhkuvilla,
  Hete heiluva selällä,
  Maitolampi lautasella!

  Vaskiharjoin h.
  Karvalle metsän kapehen,
  t, pimeten,
  Kuitua metsän kuningas,
  Hongas ehtosa emäntä,
  Tellervo Tapion neiti,
  Metsän piika pikkarainen,
  Kun ma lehmäni lähetän
  Mielusahan metsolahan,
  Pane paimenta pajusta,
  Pihlajasta pitkät piiat,
  Lehmän kaitsiat lepästä,
  Tuomesta kotihin tuojat,
  Paimenen ajelematta,
  Kaitsematta karjapiian!

  Lavekämmen Pohjan enkko,
  Anon Luojalta lupoa
  Jumalalta uskallusta:
  Katso Luoja karjoani,
  Säilytä hyvä Jumala
  Karjoani kaikin paikoin
  Viatonna, vilpitönnä,
  Sanan toisen saamatonna,
  Vihoin tuulen tuulematta,
  Vihoin saamatta satehen,
  Kovan ilman koskematta.
  Suvetar valio vaimo,
  Etelätär luonnon eukko,
  Hongatar hyvä emäntä,
  Katajatar neiti kaunis,
  Pihlajatar piika pieni,
  Tuometar tytär Tapion,
  Mielikki metsän miniä,
  Tellervo Tapion neiti,
  Katso'ote karjoani,
  Viitsiöte viljoani,
  Kesä kaikki kaunihisti,
  Lehen aika leppeästi,
  Lehen puussa liehuessa,
  Ruohon maassa roikatessa!

  Lehen puussa, ruohon maassa.
  Suvetar valio vaimo,
  Etelätär luonnon eukko,
  Ole karjan katsojana,
  Minun viljan viitsijänä,
  Tänä Jesuksen kesänä,
  Jumalan suvena suurna;
  Heitä hienot helmuksesi,
  Esiliinasi levitä,
  Karjalleni katteheksi,
  Pienilleni peitteheksi,
  Vihoin tuulen tuulematta,
  Vihoin saamatta satehen!
  Kaitse karja kaunihisti,
  Varjele vahingon teiltä,
  Noista soista soiluvista,
  Lähtehistä läilyvistä,
  Heiluvista hettehistä,
  Pyötilöistä pyöreistä,
  Ett' ei tuskihin tulisi,
  Häpeihin hämmentyisi,
  Sorkka suohon sorkahtaisi,
  Hettehesen herkähtäisi,
  Ylitse Jumalan tunnin,
  Päitse aivon autuahan!

  karjani pahoista,
  Suvetar valio vaimo,
  Etelätär luonnon eukko,
  Tuovos torvi tuonnempata,
  Tuolta taivahan navalta,
  Mesitorvi taivosesta,
  Simatorvi maaemästä;
  Puhu tuohon torvehesi,
  Kumahuta kuuluhusi,
  Lammit maito laskemahan,
  Purot voita purkamahan;
  Puhu kummut kukkahaksi,
  Kangasvieret kaunihiksi,
  Ahovieret armahaksi,
  Lehtovieret leppeäksi,
  Suovieret sulaksi meeksi,
  Hetevieret vierteheksi,
  Joilla syötät karjoani,
  Raavahiani ravitset,
  Heruttelet Hermikkini,
  Tuorustelet Tuorikkini,
  Syöttelet metisin syömin,
  Mesiheinin herkuttelet,
  Vihannilta mättähiltä,
  Tuorehilta turpehilta,
  Syötät kullaista kuloa,
  Hopeaista heinän päätä,
  Kultaisilta kunnahilta,
  Hopeaisilta ahoilta!
  Siitä juota karjoani,
  Juottele metisin juomin
  Heraisista hettehistä,
  Läikkyvistä lähtehistä,
  Koskilta kohisevilta,
  Jokiloilta juoksevilta,
  Joist' ei puutu polvenahan,
  Ei lopu sinä ikänä!

  Toisio:

  Laita torvet taivosesta,
  Pillit pilvistä rakenna,
  syötä k., ravitse,
  Heruttele H., Tuorustele T.
  Syöttele s., herkuttele,
  saloilta!
  Puroloilta pursuvilta,
  Annikki tytär Tapion,
  Metsän piika pikkarainen,
  Metsän juonen juohtelia,
  Katsoja Tapion karjan,
  Juohappas tämäki juoni,
  Katsoppas tämäki karja;
  Kaunistele karjan teitä,
  Sortopaikkoja somenna,
  Vikomatta viljan mennä,
  Kamomatta karjan käyä!

  Juottaja metisen juonen,
  metisen k.
  karjamaita, paranna,
  Nyypetti Tapion poika,
  Sie oot pantu paimeneksi,
  Karjoani katsomahan,
  Kesäisillä karjamailla;
  Katso karjani hyvästi,
  Katso karja, juota juoni,
  Varsat vaivaiset elätä,
  Kesäisillä laitumilla,
  Pitkin soita, pitkin maita,
  Pitkin Pohjolan vesiä!
  Metsän Nikki, metsän Näkki,
  Metsän kultainen kuningas,
  Metsän Hilli halliparta,
  Sinihilkku, naavalakki,
  Metsän ehtosa emäntä,
  Salokaarron kaunis vaimo,
  Nouse korven notkelmasta,
  Havaja havusijalta,
  Anna rauha raavahille,
  Sorkkasäärille sovinto,
  Vasikoille mielivalta,
  Paras valta paimenille!
  Hoia karja huonompainen,
  Huonompainen, pienempäinen,
  Ett' ei turhi'in tulisi,
  Häpeihin horjahtaisi;
  Anna Kirjon korvet käyä
  Jumalan pinoa pitkin,
  Maariaisen maata myöten;
  Iltasaunan saapuessa
  Aja karjani kotihin,
  Iloiten ison pihoille,
  Ennen päivän päättymistä,
  Auringon alas menoa!

  Hitsi, Hatsi,
  Kummun ukko kultaparta,
  Nouse notkosta jumala,
  Havun alta halliparta,
  Saata k.
  Mielikki metsän emäntä,
  Lavekämmen karjan eukko,
  Puhas muori muoto kaunis,
  Vaimo valkean verevä,
  Pesemättä puhtukainen,
  Valkea valelematta,
  Katso minun karjoani,
  Viitsi minun viljoani,
  Tänä suurena suvena,
  Luojan luomana kesänä,
  Jumalan suvaitsemana,
  Antamana armollisen;
  Suka kultainen kuleta
  Kahen puolen karjatietä,
  Mihen karja kaavitaikse,
  Su'ikse Jumalan vilja;
  Kangas kultainen kutaise,
  Vanuttele vaskivaippa,
  Minun karjan katteheksi,
  Pienen viljan peitteheksi,
  Vilun ilman viskomatta,
  Kovan ilman koskematta!
  Kun sie et kehanne itse,
  Tahi et itse jouakkana,
  Työnnä pisin piikojasi,
  Paras palkkalaisiasi,
  Viitsimähän viljoani,
  Katsomahan karjoani:
  Paljo on piikoja sinulla,
  Metsän mielityttäriä,
  Metisessä metsolassa,
  Simaisen salon sisässä.

  Salakaarten kaunis vaimo,
  lämminnä k.
  Ku'o mulle kultakangas,
  Mielikki metsän miniä,
  Hongatar hyvä emäntä,
  Piika pieni Pihlajatar,
  Katajatar neiti kaunis,
  Tuometar tytär Tapion,
  Katso'ote karjoani,
  Viitsiöte viljoani,
  Suvisilla syönnösmailla,
  Laveilla laitumilla,
  Katomatta karvankana!
  Jos katoisi karvakana,
  Puolikana pois tulisi,
  Heti kahta kaipoaisin,
  Kolmea kovin kysyisin.
  Katrinatar vaimo kaunis,
  Yön tytti, hämärän neiti,
  Viisi piikoa pitäös,
  Kuusi käskyn kuuliata,
  Karjoani katsomassa,
  Viljoani viitsimässä,
  Käyä karjan kaunihisti,
  Pelkomatta pienikynnen,
  Vasikan varajamatta,
  Vilun ilman viskomatta!
  Susi suunsa sulkekohon,
  Karhun hammas taittukohon,
  Suviyöstä talviyöhön;
  Vaan jos ei totelle tuosta,
  Rakennuta rauta-aita,
  Terässeivoin seisottele,
  Ympäri minun eloni,
  Kahen puolen karjastani;
  Maasta asti aita pannos,
  Maasta asti taivosehen,
  Ett' ei koske konnan poika,
  Metsän rakki raateleisi,
  Tänä Jesuksen kesänä,
  Jumalan suvena suurna!
  Metsän kulta, mielisneiti,
  Kummun kultainen omena,
  Kätke kulta kumpuhusi,
  Metsän hippa mielehesi,
  Susi suori nälkähinen,
  Näkemästä karjoani,
  Tahi saata näiltä mailta,
  Kauvas karjan käytäviltä,
  Ylitse salon yheksän,
  Salopuolen kymmenettä,
  Maille tuntemattomille,
  Nimen tietämättömille,
  Kuhun ei kuulu karjan ääni,
  Eikä paimenen parina!

  meren y., Meripuolen k.
  Taaksi korven kymmenennen.
  Metsän ukko, metsän akka,
  Metsän kultainen kuningas,
  Metsän suuri sulkkuparta,
  Hongas ehtosa emäntä,
  Kollaellos koiriasi,
  Raivaellos rakkijasi,
  Jott' ei pilloa pitäisi,
  Häpeihin hämmentyisi,
  Kapeilla karjamailla,
  Leveillä liepehillä!
  Kotihisi koirat kutsu,
  Viisottele villahännät,
  Suet laita suitsi suuhun,
  Karhut rautakahlehisin;
  Teettäös tinainen neula,
  Neula vaskinen valaos,
  Jonka päätät päälakehen,
  Läpi luisten leukaluien,
  Leukojen leviämättä,
  Suun mustan mutelematta!
  Kun ei siitä kyllin liene,
  Suen suuhun lukko laita,
  Haitta karhun hampahisin,
  Takalukko leukaluihin,
  Jott' ei leuvat lonkuaisi,
  Eikä hampahat hajoisi,
  Turpa luihin luiskahtaisi,
  Hammas suonihin soluisi!
  Jos ei tuostana totelle,
  Vaan yhä yritteleisi
  Työntyä pahoille töille,
  Saaha töille törke'ille,
  Suuhunsa tulinen tulppa,
  Lemmon lukko leuvoillensa!

  Pohjolan e.
  Pane suet s.
  longahtaisi,
  Jott' ei turpa luista,
  solaha  hajoa!
  Pohjan ukko, Pohjan akka,
  Pohjan pientaren pitäjä,
  Pohjan harjun hallitsia,
  Sinisirkku Pohjan neiti,
  Varjele minun omani
  Lehen aika leppeästi,
  Peitä kultapeittehellä,
  Kata kultakattehella,
  Ett' ei turhi'in tulisi,
  Häpeihin hämmentyisi!
  Kiellä poies poikiasi
  Koskemasta karjoani,
  Vieös siikana sivutse,
  Vieritä ve'en kalana
  Ohitse minun omani
  Karja kullan kuulematta!
  Kun ei siitä kyllin liene,
  Kytke kiinni koiriasi,
  Rakentele rakkijasi,
  Kahlehi penikkojasi,
  Kultaisihin kytky'ihin,
  Hihnoihin hope'isihin;
  Kätke koirasi kolohon,
  Saattele saloilta näiltä,
  Näiltä rannoilta rapoa,
  Kape'ilta karjan mailta,
  Jott' ei pilloa pitäisi,
  Häpe'ihin hämmentyisi!
  Jos jota kajattelisit
  Pojan pilloa pitävän,
  Aja sappi sieramihin,
  Maksat kulkkuhun vajota,
  Jott' ei koske konnanana,
  Liikuta lipeänänä,
  Minun ruokaruohojani,
  Minun henkiheiniäni!

  Sinihippa Hiitten vaimo,
  Vieritse k.
  Kapeilta kankahilta,
  Leve'iltä liepehiltä,
  Keuhkot kielen kantimihin,
  Oi Ukko ylinen herra,
  Taatto taivon valtiainen,
  Jok' olet onnella olia,
  Heleällä hemmoaja,
  Tehkös kesät kaunihiksi,
  Lehtovieret leppe'iksi,
  Ahovieret armahiksi,
  Suovieret sovintoisiksi,
  Laita metsät mieleviksi,
  Sinikorpi siivosaksi;
  Vieritä vihanta pilvi
  Karjalleni katteheksi,
  Ett' ei surma suin pitäisi,
  Kaihi viljalta vitoisi!
  Vähänpä minulla oisi
  Surman suin pieltäviä,
  Aholle ajettavia,
  Päälle pälven pantavia.
  Korven kummun kulkiessa,
  Vantturan vaeltaessa,
  Muuta muiksi lehmäseni,
  Kamahuta karjaseni;
  Kierrä lehmäni kiviksi,
  Kannon päiksi kaunoseni,
  Someriksi sormijuotot,
  Mullikkani mättähiksi,
  Korven koiran kohti saaen,
  Suulahanki suun e'essä!
  Jos ei tuosta kyllin liene,
  Syöstä tanko taivahasta
  Tahi kultainen korento
  Suulahalle suulakehen,
  Tuonen lukko leukaluihin,
  Manalan kivi kitahan!

  Pyhä Jyrki kormelitsa,
  Anna rauha raavahille,
  Minun karjani  kartanon
  katoksi,
  Lauman  pihan
  pienen peitteheksi,
  Kiviksi minun omani,
  Neitsy Maaria emonen,
  Rakas äiti armollinen,
  Tule tänne, tarvitahan
  Katsomahan karjoani,
  Viitsimähän viljoani,
  Kesäisillä käytävillä;
  Kuin sa katsoit kartanossa,
  Viitsit viljahuonehessa,
  Niin on katso karjamailla,
  Viitsi viljamättähällä!
  Ku'o mulle kultakangas,
  Vaippa vaskinen vanuta,
  Jolla karjan katteleisin,
  Haarasorkat suojeleisin,
  Kuusiaisen kulkiessa,
  Matkatessa mauriaisen,
  Otsopoian astuessa,
  Sinisukan sipsuttaissa!
  Päivän puoli luotehessa
  Tuota karjani kotihin,
  Mua piimässä piteä,
  Sekä voissa vouatella.

  Kumman maita k.
  lounahissa
  Minun pysyä,
  Nyyrikki Tapion poika,
  Siniviitta viian poika,
  Veistä pilkat pihlajihin,
  Rastit vuorien rakoihin,
  Mistä käyä karjaseni,
  Osata minun omani!
  Tyvin pistä pitkät kuuset,
  Latvoin lakkapäät petäjät,
  Silloiksi likasijoille,
  Paikoiksi pahoille maille,
  Suosulihin, maasulihin,
  Lätäikköihin läilyvihin,
  Jotta käyä käyräsarven,
  Haarasorkan sorkutella,
  Joutua joka savulle
  Viatonna, vilpitönnä,
  Ilman suohon sortumatta,
  Likahan litistymättä!

  Sillaksi l., Paikaksi p.
  Pihlajatar piika pieni,
  Katajatar kaunis neiti,
  Leikkoa lehosta koivu,
  Oksa nuorelta norolta,
  Takoa Tapiovaaran,
  Tuomivaaran tuolta puolen,
  Aja karja kartanolle,
  Saunan lämmitä panolle,
  Kotikin kotoinen karja,
  Metsän karja metsolahan!

  Ota vitsa viiakosta,
  Hongatar hyvä emäntä,
  Tapiolan tarkka vaimo,
  Tule katso karjoani,
  Viihittele viljoani,
  Tuo kotihin kourusarvet,
  Maion antajat majoille;
  Aletessa aurinkoisen,
  Iltalinnun laulellessa,
  Saata lehmäni lehosta,
  Maion antajat aholta!
  Itse virki viljalleni,
  Sano sarvijuonelleni:
  "Kotihinne kourusarvet,
  Maion antajat majoille,
  Korpi on kolkko käyäksenne,
  Rannat raikutellaksenne,
  Koissa hyvä ollaksenne,
  Maa imara maataksenne!
  Kotihinne tullaksenne
  Vaimot valkean tekevät
  Nurmelle mesinukalle,
  Maalle marjanvartiselle."

  Päivän mennessä majoille,

  Keräjissä.
  
  Nouse maasta maan isäntä,
  Pellosta peri-isäntä,
  Kaikki maasta miekkamiehet,
  Kalpamiehet kankahasta,
  Hiekasta hevos-urohot,
  Rapakosta ratsumiehet;
  Nouse metsä miehinesi,
  Katajikko kansoinesi,
  Petäjikkö perehinesi.
  Umpilampi lapsinesi,
  Puhumahan puolestani,
  Virkkamahan vierestäni,
  Ett' ei pää pahoin menisi,
  Tukka turhi'in tulisi!
  Kun ei tuosta kyllin liene,
  Eikä kyllin, eikä täysin,
  Luojan kukko kultaheltta,
  Tule tänne tarvittaissa,
  Lennä kullaisna käkenä,
  Hopeaisna kyyhkyläisnä,
  Alas maahan taivosesta,
  Puhumahan puolestani,
  Virkkamahan vierestäni;
  Tuki korvat tuomarilta,
  Lahjo kaikki lautamiehet,
  Nimismiehet miellyttele,
  Silmät silkillä sitele,
  Käet kääri käärehellä,
  Jott' ei käänny pännä käessä,
  Kynä kynsissä sovellu!

  Katajinen k., Petäinen p.
  Sotimahan p.
  Nimismiehetki mokomat,
  Kääri päätä palmikolla,

  Koiraa kiihottaissa.
  Annikki Tapion neiti,
  Päästä koira haukkumahan
  Läpi tuulen tuntuvaksi,
  Läpi havun haisevaksi,
  Päästä turpa tukkehista,
  Nenä muien nykkehistä!

  Louhi Pohjolan emäntä,
  Penitar valio vaimo,
  Päästä poikasi pahoista,
  Haitasta rahan hakia,
  Saa peni sanelemahan,
  Juni julki juttamahan,
  Päästä turpa tukkehesta,
  Vainusarvi salpehesta;
  Tuota vainu tuonnempata,
  Ehätä eteämpätä,
  Tulna koiran sieramihin,
  Savuna penin perille,
  Pimeästä Pohjolasta,
  Alta akkunan Tapion,
  Anna koiran kohti juosta,
  Penin julki julkotella,
  Saata kontion kotihin,
  Tahi petran pallehille!
  Louhi Pohjolan emäntä,
  Pohjan akka harvahammas,
  Tule lastas päästämähän,
  Poikoas kerittämähän,
  Ota sulku koiran suusta,
  Haitta haukun hampahista,
  Kapu kielen kantimesta,
  Sieni koiran sieramista,
  Jotta koiran kohti juosta,
  Penun oikein osata,
  Koiran juosta korven pohjat,
  Sapakon salot samota!

  Leukoja k.
  suun e'estä, hammasten välistä  raosta

  Koiraa vaikistaissa.
  Pohjan ukko, Pohjan akka,
  Pohjan entiset eläjät,
  Sukin suuta sulkemahan,
  Penun kieltä peittämähän,
  Ett' ei koirani erehy,
  Hairaha rahan hakia,
  Ei hauku joka havua,
  Joka lehveä lekuta!
  En minä elä havuilla,
  Enkä lehvillä lihoa,
  Elän lehvän lekkujoilla,
  Havun alla astujoilla.

  entinen emäntä,
  Raana Pohjolan emäntä,
  Pihan tyttö, pellon neiti,
  Maan on kultainen kuningas,
  Tule tänne tarvitahan
  Pellolta perehinesi
  Koiran suuta sulkemahan,
  Penun turpa tukkimahan;
  Silmät silkillä sitele,
  Kääri korvat käärehellä,
  Pistä sieni sieramehen,
  Toisehen omenamarja,
  Jott' ei haise miehen henki,
  Ei tunnu urohon tuuhku,
  Eikä kuule kulkevaksi,
  Ei näe vaeltavaksi!

  päätä k.
  Vainusta
  Sule Hiisi koiran suuta,
  Lempo koiran leukaluuta;
  Tuovos Hiisi hippoasi,
  Lempo lierilakkiasi,
  Penun turvan tukkeheksi,
  Vainosalmen salpeheksi;
  Laita sulku suun etehen,
  Haitta hammasten välihin,
  Kapu kielen kantimehen,
  Ett' ei leukansa leviä,
  Eikä hampahat hajoa!
  Kun ei tuosta kyllin liene,
  Perimmäinen pellon seiväs,
  Alimmainen aian tynki,
  Lukin suuta sulkemahan,
  Penun päätä painamahan,
  Ett' ei ennen ääntä päästä
  Miehen mentyä ohitse!

  Juutas s., Perkele penun kitoa,
  ta'aksi,
  Syökse rautainen korento
  Sepän Ilmarin pajasta,
  pellon aias,

  Koskia laskiessa.
  Kivikimmo Kammon poika,
  Tule tänne tarvitahan,
  Väännä reikä vääntiällä,
  Puhkaise puraisimella,
  Keskelle kosken kiveä,
  Pahan paaen palleahan,
  Jott' ei puutu puinen pursi,
  Vene honkainen vikau'u!
  Litvetti ve'en kuningas,
  Veen isäntä, vuon alio,
  Kivet saata sammaliksi,
  Hauvin vuoluksi venonen,
  Kuohuja kulettaessa,
  Mäkipäitä mentäessä!
  Melatar on mielivaimo,
  Anna mielusa melasi,
  Jolla ma piän pereä,
  Noitivirrat viilettelen,
  Katehen koan e'etse,
  Noian ikkunan alatse,
  Ilman purren puuttumatta,
  Venehen väsähtymättä!

  Kivikiikka Lemmon p.
  Juosta purren puuttumatta,
  Venehen vikaumatta!
  kulta, kosken kaunis,
  - Ota m., sie piä p., viilettele,
  Neiti kosken korvallinen,
  Impi virran vierellinen,
  Istuvi kihokivellä,
  Kihopuolella puhuvi,
  Hiipovi hivuksiansa,
  Hapsiansa harjoavi;
  Kehreäs utuinen lanka
  Utuisesta kuontalosta,
  Veä lankasi ve'elle,
  Sinerväsi lainehille,
  Jota pitkin purren juosta,
  Tervarinnan teuotella,
  Mennä miehen melkeänki,
  Äkkiouonki osata!

  Pohjan tytti, musta neiti,
  lankoa v., Sinervätä l.
  Tullessa punaisen purren,
  teuotessa,
  Ve'en kultainen kuningas,
  Veen Ahti armollinen,
  Piä miekalla pereä,
  Tuiota tupettomalla,
  Jotta juosta puisen purren,
  Mennä mäntyisen venehen,
  Ilman purren puuttumatta,
  Venehen takeltumatta,
  Noien louhien lomihin,
  Kivisihin kallioihin!
  Sylin aaltoja syseä,
  Yskin väännä vaakahia,
  Käsin käännä käppyröitä,
  Koprin kuohuja kokoa,
  Jott' ei riuska rinnoilleni,
  Eikä päälleni päräjä!
  Kivi on keskellä jokea,
  Paasi kuohun kukkuralla;
  Kiven kylkeä alenna,
  Paina paaen palleata,
  Eestä on punaisen purren,
  Tieltä tervaisen venehen!
  Kun ei tuosta kyllin liene,
  Väännä reikä vääntimellä j.n.e.

  Ristoppi on virran vanhin,
  Kosken kultainen kuningas,
  vaakahasi,
  Kivi kirsosi  kirhosi
  Paasi paina palleasi,
  Oi Ukko ylinen herra,
  Pilven päällinen jumala,
  Vieritä vihanta pilvi,
  Jänkä lännestä lähetä,
  Kosken kuohuille koville,
  Kinahmehen ilkeähän;
  Teräksestä teljot tehkös,
  Airot vaskesta valata,
  Jolla nousen noitivirrat,
  Virrat vieretän vihaiset,
  Noien louhien lomitse,
  Kallioien kainaloitse,
  Jott' ei noiat kyllin söisi,
  Velhot viljalta vetäisi!

  Kovissa tuskissa, kivuissa ja vaivoissa.
  
  Kirsti on kipujen neito,
  Jok' istut kipukivellä
  Joen kolmen juoksevassa,
  Veen kolmen jakaimessa,
  Jauhaen kipukiveä,
  Kipuvuorta väännätellen,
  Käy kivut kereämähän
  Kitahan kiven sinisen,
  Tahi vieretä vetehen,
  Syytäise meren syvähän,
  Tuulen tuntumattomahan,
  Päivän paistamattomahan!

  viien vieremässä,
  Kiven kirjavan kitahan,
  tuutimattomahan,
  Kiputyttö Äijön neiti,
  Tule tänne tarvittaissa
  Kipukippanen käessä,
  Vaivavakka kainalossa,
  Kipuja kereämähän,
  Vaivoja valitsemahan,
  Kirjavahan kippasehen,
  Vaskisehen vakkasehen,
  Vieä juoksulla jokehen,
  Leten lietohon merehen
  Sikiänsä siittämähän,
  Lapsiansa laittamahan!

  Kirjavakkanen k.
  Kirjakansi kainalossa.
  Kivut kääri  pannos
  Vaivat vaskivakkasehen,
  viiletelläksesi
  joelle,
  Samoten Sarajahalle  Sarajan suuhun

  Kivutar hyvä emäntä,
  Vammatar valio vaimo,
  Ota sulka suusta Luojan,
  Siipi vyöltä Väinämöisen,
  Pyyhi pois pyhät kipunat,
  Pyhät vammat vaivuttele;
  Pane kivut kintahasen,
  Vammat suuret vanttuhusi,
  Kinnas tuonne kiepottele
  Kipuvuoren kukkulalle!
  Kivi on suuri kukkulalla,
  Kivi suuri, paasi paksu,
  Katkaise kivi kaheksi,
  Paasi kolmeksi palaksi,
  Piställä kivehen kinnas,
  Vanttu paaen palliohon,
  Kivi yhtehen yhistä,
  Vieritä meren syvähän,
  Kuun kumottamattomahan,
  Päivän paistamattomahan!

  kuulumattomahan,
  Kiputyttö Tuonen neiti,
  Äkäätär neito äijä,
  Kivut puoha puohtimella,
  Vaivat seulalla selitä,
  Kiviä kivistämähän,
  Paasia pakottamahan!
  Kivi jos itkisi kipuja,
  Paasi päiviä pahoja,
  Kivi ennen kirkukohon,
  Paasi ennen parkukohon,
  Ennenkun emosen tuoma,
  Tahi kantama kapehen.

  Vammat s.
  Itkikö kivi
  Kaunis on kipujen eukko,
  Kivutar hyvä emäntä;
  Tule tänne tarvitahan
  Hätähisen huutaessa!
  Ei tänne kutsuta töittä,
  Ei tahota tarpehitta.
  Tule tuskat tuntemahan,
  Kivut kiinni ottamahan,
  Vaivat vaikahuttamahan,
  Ailahat asettamahan,
  Ihosta imehno raukan,
  Emon tuoman ruumihista;
  Kivut kääri kimppusehen,
  Kovat tuskat tukkusehen,
  Vie kimppu kiven rakohon,
  Vaivat vaarojen lomahan,
  Kipuisehen kellarihin,
  Tuskahisehen tupahan,
  Sisälle kiven sinisen,
  Maksankarvaisen malohon,
  Jost' ei kuulu kuuna päänä,
  Selviä sinä ikänä!

  Kivut poimi kintahisi,
  Tuskat turvakkoisihisi,
  Vaivat vaskivanttuihisi,
  Vaivat vanttuisi terihin,
  kinnas r., Vantut l.
  Kivikirsolle mäelle,
  Vahan vankan liepehelle,
  Kivutar, hyvä emäntä,
  Vammatar, valio vaimo,
  Tule tänne kutsuttaissa,
  Tule kanssa, käy keralla
  Tekemähän terveyttä,
  Rauhoa rakentamahan;
  Tee kivut kivuttomiksi,
  Vammat värjymättömiksi,
  Kivut poimi kippasehen,
  Vaivat vaskivakkasehen,
  Kivut tuonne vieäksesi,
  Vammat vaivutellaksesi,
  Keskelle Kipumäkeä,
  Kipuvuoren kukkulalle;
  Siellä keittäös kipuja
  Pikkuisessa kattilassa,
  Yhen sormen mentävässä,
  Peukalon mahuttavassa,
  Jotta saisi sairas maata,
  Tuskallinen tunnin olla,
  Huono huoletta levätä,
  Vikahinen vieretellä,
  Ett' ei tunnu pikkuistana,
  Vaivoa vähäistäkänä!

  Kipumäen iso emäntä,
  Tule tuskat tunnustele,
  kukkuloa;
  Neitsy Maaria emonen,
  Rakas äiti armollinen,
  Tule tänne tarpehesen
  Takaisesta taivahasta,
  Täällä tarkka tarvitahan
  Ja nopea nouetahan.
  Käy pian, välehen jouvu,
  Välehemmin tarvitahan;
  Tungeite tähän tuhu'un,
  Ajaite tähän ajuhun,
  Hätäpäivät häätämähän,
  Vammat vaikahuttamahan;
  Tuskat tunge tuhniohon,
  Vaivat vakkahan valitse,
  Sinilippahan sisähän,
  Rasiahan rautaisehen,
  Vieä viiletelläksesi
  Tähtitarhojen ta'aksi;
  Tuolla tuuvita kipuja
  Povessa pyhän Jumalan,
  Jotta voisi voivas maata,
  Utra untansa veteä!

  Pane vammat vakkasehen,
  Sinisehen lippahasen,
  Polvilla  ?
  Neitsy Maaria emonen,
  Rakas äiti armollinen,
  Käys tänne kepein kengin,
  Helmoin hienoin helmottele,
  Sukin valkein vaella,
  Sukin mustin muikuttele,
  Kivut kiinni ottamahan,
  Puutunnaiset purkamahan,
  Kykkärät kerittämähän,
  Rikonnaiset riipimähän;
  Kivut vieritä vetehen,
  Syytäise meren syvähän,
  Tuskat tuulelle jakaos,
  Ahavalle annelkosi,
  Jotta saisi sairas maata,
  Voisi voimaton levätä!

  Nämät pulmat p.
  Sekä haikea 
  Neitsy Maaria emonen,
  Pyhä piika taivahinen,
  Tule tänne tarvittaissa,
  Käyvös tänne kutsuttaissa;
  Tääll' on tuskat tunkemassa,
  Pakko päälle painamassa,
  Hätähinen huutamassa,
  Vikahinen vinkumassa:
  Päät tääll' on pahoin menossa,
  Tukat turha'an tulossa.
  Käy pian, välehen jou'u,
  Tule tuul'na, jou'u mielnä,
  Kourin helmasi kokoa,
  Käsivarsin vaattehesi,
  Silkit siltoa vetäisi,
  Helmat maata hemmoaisi.
  Tule luota katsomahan,
  Tyköä tähyämähän,
  Ett' ei poika pois tulisi,
  Emon lapsi lankeaisi,
  Luojan luomalta laulta,
  Jumalan sukeamalta!
  Ei tämä manalle joua,
  Emon tuoma tuonelahan,
  Ennen ajan joutumista,
  Määräpäivän päätymistä.
  Tule päätä päästämähän,
  Henkeä lunastamahan,
  Tahi tauti tappanevi,
  Surma suotta ottanevi,
  Tukan tuuhilo tulevi,
  Hivus hiyki lankeavi;
  Puhu suulla puhtahalla,
  Herran hengellä hyvällä,
  Kun sa puhut, niin mä puran,
  Kun sa pääyt, niin mä päästän.

  Pakkohinen parkumassa,
  vetävi, hemmoavi.
  luvulta,
  Tahi kuolema tulevi,
  Lähenevi hengen lähtö,
  hiuki l.
  n. parannan,
  Kave eukko, luonnon tyttö,
  Kave kultainen korea,
  Jok' olet vanhin vaimoloita,
  Ensin emä itselöitä,
  Käy nyt tuskat tuntemahan,
  Hätäpäivät häätämähän,
  Tämä jakso jaksamahan,
  Puutunnainen purkamahan!
  Tääll' on tuskat tunkemassa,
  Hätäpäivä päälle saanut,
  Maa jo alla halkeavi,
  Taivas päällä pakahtuvi,
  Hätähisen huutaessa,
  Vaivaisen valittaessa.
  Tuonen tyttö, pieni neito,
  Tules tänne tarvittaissa,
  Lennä kullaisna käkenä,
  Hopeaisna kyyhkyläisnä,
  Tääll' on kivut kirkumassa,
  Pahat täällä parkumassa!
  Kivut kääri kertoihisi,
  Vammat vaateriepuihisi,
  Vie ne juoksulla jokehen,
  Tuonne Tuonelan jokehen,
  Tuonen hauvin hartioille,
  Ve'en koiran konttiluille;
  Se ne saattavi syvälle,
  Hauki kauvas karkottavi,
  Veen on poian vuotehesen,
  Ve'en kalman kartanohon,
  Jost' ei kuulu kuuna päänä,
  Sinä ilmoisna ikänä.

  helmoihisi,
  yskähäsi,
  Vaivat vasten rintojasi,
  Tule Hiisi Hiitolasta,
  Jumaloista jukkaselkä,
  Tule tänne poikinesi,
  Poikinesi, piikoinesi,
  Kaikin kansakuntinesi,
  Ruttohon rutaisemahan,
  Syömähän tätä pahoa,
  Luonnotonta lappamahan!
  Tuovos viikate Virosta,
  Heinärauta helvetistä,
  Käteheni oikeahan,
  Jolla ma pahan pitelen,
  Tuon on haitan hakkaelen,
  Miehestä mölyävästä,
  Urohosta uhkavasta!

  Nouse Hiisi helvetistä,
  Perkele pimentolasta,
  Omp'on kokko Turjan maalla,
  Se on kokko, maini kokko,
  Teräsnokka, rautakopra,
  Jonka siipi vettä viili,
  Toinen taivasta tapasi;
  Suu sen on satoa syltä,
  Kita kolmen kosken verta,
  Nokka viittä viikatetta,
  Omp' on silmät siiven päässä,
  Toiset on selän takana.
  Tule kokko Turjan maalta,
  Laskeu Lapista lintu,
  Kivikynsi kiskomahan,
  Rautakopra raastamahan,
  Ikenillä rautaisilla,
  Leuvoilla teräksisillä,
  Syömähän tätä kipua,
  Tätä lientä lakkimahan,
  Ihosta imento raukan,
  Emon tuoman ruumihista!

  Näkimet kynän nenässä.

  Kupua loitsiessa.
  Ukko kultainen kuningas,
  Hopeainen hallitsia,
  Tuovos kultavuolimesi,
  Hopeainen tapparasi,
  Jolla ma kuvut kukistan,
  Jolla kuoson Hiien kuotat,
  Lemmon kellukat keritsen,
  Kaulan kaialta lihalta,
  Henkireiän hiertimiltä,
  Panen kuhmut kulkemahan,
  Muhkurat murenemahan,
  Verirätkät vieremähän,
  Kulkkua kuristamasta,
  Henkeä alustamasta,
  Tiehen tietymättömähän,
  Unen uimenettomahan.

  Puukko pilvistä puota,
  Teräveitsi taivosesta,
  kupuja kovellan  kuristan

  Maahan painan pahkuroita,
  Lemmon kelloja keritän,
  Kupuja kuristamahan,
  Pahkuroita painamahan,
  Muhkuja murentamahan,
  Kullatar kupujen neiti,
  Neiti kärkäs kääriäinen,
  Kääri poies liiat kääröt,
  Etiskummaiset erota,
  Paikoilta pakisevilta,
  Henkireiän hiertimiltä;
  Tuonne saata sammakoita,
  Tuonne kuhmuja kuleta,
  Kaulan kaioilta lihoilta,
  Suonilta sorajavilta,
  Oksahan omenapuuhun,
  Tammen latvahan tasaisen!

  Pullitar punainen n.
  solajavilta, Otsahan

  Kylvöä tehdessä.
  Oi Ukko hyvä jumala,
  Taatto taivon valtiainen,
  Laaippa utuinen ilma,
  Luoppa pilvi pikkarainen,
  Länkä lännestä lähetä,
  Etelästä ennättele,
  Vihmo vettä taivosesta,
  Mettä pilvistä pirota,
  Teoksille tehtäville,
  Panoksille pantaville!
  Etelätär neito nuori,
  Metutyttö, mielu neiti.
  Nostappas metinen pilvi
  Metisestä taivosesta,
  Pilvi lännestä lähetä,
  Etelästä ennättele,
  Saata vettä taivahasta,
  Sa'a mettä ja simoa,
  Orahille nouseville,
  Touvoille tohiseville!
  Akka manteren alainen,
  Mannun eukko, maan emäntä.
  Pane turve tunkemahan,
  Maa väkevä vääntämähän;
  Eip' on maa väkeä puutu,
  Eikä nurmi einehiä,
  Kun lie armo antajista,
  Lupa einetten emistä.
  Nouse maa makoamasta,
  Luojan nurmi nukkumasta,
  Pane korret korttumahan,
  Sekä varret varttumahan,
  Tuhansin neniä nosta,
  Saoin haaroja hajota,
  Kynnöstäni, kylvöstäni,
  Varsin vaivani näöstä!

  luonnon tyttäristä.
  Nosta m.

  Käärmettä lumotessa.

  Kasaritar, neito kaunis,
  Lypsä kyy, tiputa myrkky,
  Vaskikorva kiulusehen,
  Raintehesen rautaisehen,
  Kaa'a maahan maan hyväksi,
  Mätä sammalmättähäsen;
  Pitäköhön maa matoa,
  Pyhä Henki perkelettä!

  Lehmän-annin puolesta.
  
  Suvetar valio vaimo,
  Etelätär luonnon eukko,
  Auvo maat alaisin puolin,
  Puhko pellot penkeristä,
  Juoksuta joki metinen,
  Simavirta vierettele,
  Kahen puolen karjamaata;
  Kaivo kultainen kuvoa,
  Josta karja vettä joisi,
  Simoa siretteleisi,
  Utarihin uhkuvihin,
  Nisihin pakottavihin,
  Saisi suonet soutamahan,
  Maitojoet juoksemahan,
  Maitopurot purkamahan,
  Maitokosket kuohumahan,
  Puhumahan maitoputket,
  Maitohormit huokumahan,
  Joka aika antamahan,
  Joka vuoro vuotamahan,
  Lapset voihin juuttumahan,
  Kuorehen läkähtymähän,
  Ylitse vihanki suovan,
  Pahan suovan sormen päitse,
  Maion saamatta manalle,
  Katehesen karjan annin!

  Josta juoksevi jokonen,
  Herran virta virtoavi,
  Nännihin napisevihin,
  Suonihin sorahtavihin,
  Voikosket k.
  sormiloitse,
  Suvetar valio vaimo,
  Etelätär luonnon eukko,
  Käy nyt syötä Syötikkini,
  Sekä juota Juotikkini,
  Herustele Hermikkiä,
  Tuorustele Tuorikkia,
  Anna maito Mairikille,
  Omenalle uuet piimät,
  Heleistä heinän päistä,
  Kaunihista kastikoista,
  Vihannista mättähistä,
  Tuorehista turpehista,
  Nurmelta mesinukalta,
  Maalta marjanvartiselta,
  Kanervan kukattarilta,
  Heinän helpehettäriltä,
  Pilven piimätyttäriltä,
  Taivahan navattarilta,
  Tuoa maitoiset maruet,
  Aina uhkuvat utaret,
  Lypseä lyhyen vaimon,
  Sekä pitkän piukutella!
  Jos oisi vietynä kylähän,
  Naulattuna naapurihin,
  Tuovos torvet taivosesta,
  Pillit pilvistä puota,
  Saa torvet toitottamahan,
  Pillit piiperoittamahan,
  Joita myöten maion juosta,
  Piimän tulla pintehistä,
  Vierrä virtana kylästä,
  Jokena kotihin juosta,
  Tulla tuorenna tuville,
  Meheksenä yösijoille,
  Tiloillensa entisille,
  Paikoillensa muinoisille,
  Vihan suovan suun e'etse,
  Hyvän suovan suun etehen!

  Neitsy Maaria emonen
  Mesiheinän helpehistä,
  Kasteheinän korsikoista,
  Metisistä m.
  Maireista maaemistä,
  Piian pienen p.
  Laita t.t, rakenna,
  Iätär hyvä emäntä,
  Neiti pohjan luotehikas,
  Maito-ammehet avaos,
  Maitorenkit reimahuta,
  Pistä nännät pillillehen,
  Tunge nännät tullollehen,
  Maitosuonet maukumahan,
  Voisuonet sohottamahan;
  Ruohot voiksi vuotakohot,
  Maioksi makeat ruuat,
  Lapset voihin juuttukohot,
  Kuorehen läkähtyköhöt,
  Tänä keitona kesänä,
  Maarian suvena suurna!

  pilven l.
  Maito-arkkunen a., rensahuta,
  Maitotumput tukkeuksista,
  Nouseppas nyt viljan eukko,
  Viljan haltia havaja,
  Ennen noian nousemista,
  Katehen havajamista,
  Nouse voisen vuoren päälle,
  Maitoisen mäen nenälle,
  Haeppa maitoni manalta,
  Piimäni piteliältä,
  Laske laskulla mäkeä,
  Lekkerillä lennättele,
  Ei maito manalle joua,
  Tuoreheni tuonelahan!

  havaitse,
  havaitsemista,
  Tuovos voita vuoren eukko,
  Piimeä pirun emäntä,
  Päästä piimä pintehestä,
  Maito happaman halusta,
  Anna maion maalle tulla,
  Piimän pellolle pirota!

  Kanna e., isäntä,
  Synny, synny Para parka,
  Tule tänne Para parka,
  Keräpää ja keppisääri,
  Kehrävarsilla käviä!
  Synny, synny Para parka,
  Voin ja maion kantajaksi;
  Synny, synny keppisääri,
  Kehräpää ja keppisääri,
  Kovennuta maion kuori,
  Sakennuta piimän pinta!
  Tule tänne Para parka
  Kirnua kolistamahan,
  Maito rasvaksi rapaja,
  Rasva voiksi ruskeaksi,
  Pieksä pieninki pisara
  Voi hyväksi hyytymähän!
  Tule tänne onnen tuoja,
  Jos tuot onnen tullessasi,
  Sen parempi ollaksesi,
  Saat sä palkaksi paremmin:
  Joka kuukausi kuletan,
  Panen sulle palkastasi,
  Vasikkaisen pellon päähän,
  Sen ma pistän pensahasen.

  Tee kovaksi k., Sakeaksi p.
  Kun mä kirnua  männällä
  kolistan,
  Saata p.
  Ellös ilman tullokkana,
  Saa saoin, tuo tuhansin,
  aina t.
  Pienen vasikan p.

  Lemmen nostossa.
  
  Pese Jesus piikaseni,
  Puhastele pulmuseni,
  Naisten naarojen sanoista,
  Miesten mielijuohtehista,
  Pakinoista partasuien,
  Pakinoista parratonten;
  Pese pulmu puhtahaksi,
  Vaimon tuoma valkeaksi,
  Pese kuulle kukkeheksi,
  Päivälle imanteheksi,
  Nosta lempi liehumahan,
  Kunnia kuhajamahan,
  Miesten mieliteltäväksi,
  Urosten ueltavaksi;
  Ken on päältä katsonevi,
  Likeltä tähystänevi,
  Katsokoon metosin silmin,
  Lemmen silmin liehatkohon!

  Ihalaksi immin tuoma,
  Vala päivän valkeueksi,
  kupahumahan,
  Pese Jesus peipostasi,
  Punastele pulmustasi,
  Luojan luomilla sanoilla,
  Jumalan sukeamilla,
  Jotta sulhaset sukisi,
  Miehet nuoret noutelisi!
  Heitä muille herjapaiat,
  Lyö muille rytälerihmat,
  Pane tälle lempipaiat,
  Lykkyvaattehet varusta;
  Laita kullat kulmillensa,
  Hopeat hivuksillensa,
  Jotta kaikki katselisi,
  Kyläkunta kummeksisi,
  Oma rahvas ou'oksuisi,
  Itsekin imehtelisin,
  Noita kultakulmiansa,
  Hopea-hivuksiansa!

  Pyhän Hengen säätämillä,
  paskapaiat,
  Kirkkokunta kiittelisi,
  Hänen
  Pese Jesus peipostasi,
  Valkaise vakahistasi,
  Pese kuun on kukkeueksi,
  Auringon ihanueksi,
  Meren vaahen valkeueksi,
  Meren ruovon ruskeueksi;
  Pane kullat kuultamahan,
  Hopeat heläjämähän,
  Kuningasten kultapaita,
  Herrojen hopeahuivit,
  Päällensä puettakohon,
  Valukohon varrellensa,
  Miesten mieliksi hyviksi,
  Miesten nuorten nouttaviksi,
  Sulhasten suvattavaksi,
  Kaikkien katseltavaksi,
  Nähä suuren sulhasmiehen,
  Miehen nuoren naimattoman,
  Sekä miehen jotta naisen,
  Jotta nainehen urohon!

  kirkkaueksi,
  helisemähän  helistämähän

  nuoltaviksi,
  Urosten etsittäväksi,
  Pese Jesus peipostani,
  Punastele pulmustani,
  Kisko kuotta kulmiltansa,
  Sian nahka silmiltänsä,
  Päältänsä pahat pakinat,
  Päällensä hyvät pakinat,
  Ylimmäisnä ollaksensa
  Alimmaisna oltuansa,
  Päälimmäisnä käyäksensä
  Alimmaisna käytyänsä,
  Sukukunnan suurimmaksi,
  Heimokunnan hempeimmäksi,
  Kansakunnan kauneimmaksi,
  Kirkkokunnan kirkkaimmaksi;
  Paras on pappi kirkossansa,
  Selvin seurakunnassansa,
  Tää sitäki selvemmäksi,
  Paremmaksi pappiaki!

  kukkaseksi, hempeäksi,
  Selvemmäksi tää sitäki,
  Neitsy Maaria emonen,
  Rakas äiti armollinen,
  Nouse lemmen nostantahan,
  Kunnian kukostantahan,
  Nyt on lemmen liikeaika,
  Kunnian kukostus-aika.
  Riisu neiti rikkehistä,
  Suurista kylän sanoista,
  Juolehista, jaalehista,
  Akkojen ajatuksista;
  Taita vasta varvikosta,
  Metisestä metsolasta,
  Kolmen kosken kuuluvalta,
  Korkeista koivuloista;
  Pilko puuta pihlajaista,
  Puuta murhoa murenna,
  Lämmitä saloa sauna,
  Rikenehen riuahuta,
  Lyöppäs sitten luonnon löylyt,
  Lemmen löylyt löyhäytä,
  Läpi kiukoan kivisen,
  Läpi kuuman kurkihirren,
  Hauto'os metinen vasta
  Metisellä paaterella,
  Tuo pullo punasta vettä,
  Kanna kullan karvallista,
  Jolla peiponen peseikse,
  Pulmunen puhasteleikse,
  Kylän kukka kuuroaikse,
  Maan valittu valkaiseikse,
  Miesten miellyteltäväksi,
  Sulhosten suvattavaksi!
  Anna tulla tuusimatta,
  Vikomatta vieretellä,
  Paras tänne, ei pahinta,
  Sorkein sotaväestä,
  Paras pappilan pihasta,
  Killin kirkkorahvahasta;
  Kun ei täyvy tällä maalla,
  Tuovos maalta toiseltaki,
  Kirkon kuuen kuuluvilta,
  Kautta kappelin kaheksan!

  pytty v., maion  marjan
  neitonen p.
  - Ota vettä lähtehestä,
  Kun ei liene lähtehessä,
  Onhan vettä Koiteressa,
  Kun ei liene Koiteressa,
  Kyllä Pielinen pesevi,
  Vesi kuulu kuuroavi,
  mieliteltäväksi, suettavaksi!
  Kiihkein k.; liene m.
  Niin on tuovos tuolta maalta,
  Kaheksalta kappelilta!
  Neitsy Maaria emonen,
  Rakas äiti armollinen,
  Käy tänne kujoa myöten
  Kultakelkkanen perässä,
  Kultakattilan keralla,
  Kultakauha kattilassa;
  Tuoppas vettä tullessasi,
  Vettä viertehen näöistä,
  Joesta Jumalan virran,
  Pyhän virran pyörtehestä,
  Jolla peset piikaseni,
  Pullistelet pulmuseni,
  Päästät piian pintehistä,
  Neien koprista kovista,
  Annat Luojalle kätehen,
  Kun on kaikki synti pesty
  Luojan suurilla sanoilla,
  Joen Juortanin vesillä!

  - pesen p., Puhistelen p., Päästän p.
  Annan L.
  Neitsy Maaria emonen,
  Puhas muori muo'ollinen,
  Äiti mannun polvuhinen,
  Ikuinen hyväntekiä,
  Päästä piika pintehistä,
  Tytär tyhjistä sanoista;
  Vesi kaiva kalliosta,
  Vesi vuoresta valata,
  Kepilläsi kultaisella,
  Sauvalla hope'isella,
  Pese sillä pienoistani,
  Punastele pulmustani,
  Sian nahka silmiltänsä,
  Koiran nahka korviltansa,
  Päältänsä pahat pakinat,
  Kylän suuren suutelukset!
  Lempiliinasi levitä,
  Kultavaippasi kuleta,
  Tämän nuoren neien päälle,
  Tämän lapsen lantehille,
  Sinisilkit silmillensä,
  Kultalangat kulmillensa,
  Päähänsä hyvät hopeat,
  Neien kuulun kunniaksi;
  Lempi nosta neitosesta,
  Lempi immestä ylennä,
  Nosta lempi liehumahan,
  Kunnia kukostamahan,
  Pane kuuna paistamahan,
  Tähtenä helottamahan,
  Miehen mieltä kääntämähän,
  Syäntä sytyttämähän,
  Tämän tyttären tyköhön,
  Tämän lapsen lantehille,
  Mennä mieli höyrymähän,
  Ja tulena tuohkumahan!
  Anna tulla tuonnempata,
  Ehtiä eteämpätä,
  Poikaparvien parahat,
  Koko joukon juoleimmat,
  Tämän neien nuoren luoksi,
  Hevosella tietä myöten,
  Venehellä vettä myöten,
  Suksilla mäkeä myöten!

  valitse,
  Vaskisella sauvallasi,
  Päivänä kimottamahan,
  Lempenä lehottamahan,
  Kekälennä kiehkumahan!
  latua
  Päästä Luoja, päästä luonto,
  Päästä päällinen Jumala,
  Päästä piika pintehistä,
  Tytär tyhjistä sanoista,
  Pakinoista partasuien,
  Jupinoista jouhisuien!
  Kuin on kuun kehästä päästit,
  Päivän päästit kalliosta,
  Niin päästä tämäki neiti
  Kuvillansa kulkemahan,
  Lihoillansa liikkumahan,
  Raajoillansa raatamahan;
  Lempi nosta neitosesta,
  Lempi immestä ylennä,
  Pane kuuna kuultamahan,
  Tähtenä kimottamahan,
  Neiti kuulu kuulumahan,
  Hyvä auvo astumahan,
  Sulhaset surajamahan,
  Sormukset sorajamahan,
  Tämän tyttären tykönä,
  Tämän immen ympärillä!

  Sinä p.
  Koivillansa k.
  lepytä,
  kuulumahan,
  auer
  Nouse neiti lähtehestä,
  Herasilmä hettehestä,
  Naisen ainuan avuksi,
  Vaimon kuulun kumppaniksi,
  Nouse vettä noutamahan,
  Vettä lemmen lähtehestä;
  Antaos velaksi vettä
  Siksi ilmoista ikeä,
  Kuuksi kullan valkeata,
  Jolla pesen peipoani,
  Puhastelen pulmustani,
  Maan kanasta kaunistelen,
  Muo'oltansa muhkeaksi,
  Kasvoiltansa kaunihiksi,
  Silmiltänsä sirkeäksi,
  Kulmiltansa kukkeaksi,
  Ripeäksi rinnoiltansa,
  Helmoiltansa hempeäksi,
  Kaikkien katseltavaksi,
  Imeheksi itsensäki!

  Hienohelma h.
  Vennon l.
  - peiponen peseikse,
  Pulmunen puhasteleikse,
  Maan kananen kauneutuvi,
  - Pesen muo'on m., Sekä kasvon k.
  Suunsa voille vehnäiselle  talkkunalle

  Sieraimet sianlihalle,
  Kainalot kanan munille,
  Itsensäi imanteheksi!
  Nouse neitonen norosta,
  Läpikorva lähtehestä,
  Sormuksia sormet täynnä,
  Käet kullan käärehiä;
  Nouse neittä naittamahan,
  Lempeä lekuttamahan,
  Miesten mieltä kääntämähän,
  Syäntä hypittämähän,
  Laita miehet mielimähän,
  Sulhaset suvaitsemahan,
  Kaikki kilvan kiittämähän,
  Kilvan käymähän kosissa!
  Tänne tiet tekeytyköhöt,
  Tänne vierköhöt veräjät,
  Tähän kuuluhun kotihin,
  Tämän kuulun neien luoksi;
  Rikko'os risuiset aiat,
  Ratko aiat rautaisetki!
  Tulkohot Turusta sulhot,
  Liperistä liehkaiskohot,
  Sormukset sotaväestä,
  Kihlat Riian kaupungista,
  Ennen toiste tultuani
  Tähän kuuluhun kotihin,
  Tätä neittä katsomahan,
  Morsianta tuntemahan!
  Kun yksi yrittänevi,
  Yheksän yrittäköhön,
  Kun kaksi kavahtanevi,
  Kaheksan kavahtakohon,
  Tämän tyttären tyköhön,
  Tämän lapsen lantehille,
  Tämän hanhen hartioille,
  Neien kuulusan kukuille!

  ketarehia;
  Mieltä kelkärehtämähän,
  Miehet nuoret noutamahan,
  Tämän kumpahan
  Nouse lempi liehumahan,
  Neien auvo astumahan,
  Kunnia kukostamahan,
  Yli kuuen kirkkokunnan,
  Läpi seitsemän pitäjän,
  Läpi kaupungin kaheksan!
  Täss' on kaunis katsomatta,
  Neiti kirkas kihlomatta,
  Viemättä verevä muoto,
  Tytär kuulu kuulematta:
  Ei naitu naintavuonna,
  Kirkivuonna kihlattuna,
  Viety viimeisnä kesänä.
  Hei Lempi, heräjä Lempi,
  Nouse nuorin nostamatta,
  Tervaköysin tempomatta,
  Miesten mieltä kääntämähän,
  Aivoja asettamahan,
  Syäntä sytyttämähän,
  Vatsoa valistamahan,
  Syän tulena tuikkamahan,
  Säkeninä säykkymähän,
  Ett' ei öitänä pitäisi,
  Hämärinä hämmentyisi!
  Nouse Lempi lekkumahan,
  Kekäleinä keikkumahan,
  Nouse ilman noitumatta,
  Ja kiihy kiroamatta,
  Kuut on nousnut, päivät nousnut,
  Sinä vielä nousematta;
  Nouse siis sinäki kohta,
  Poista pilvi neien päältä,
  Pane päivä paistamahan,
  Luojan kuu kumottamahan,
  Tuovos miehet tuonnempata,
  Etsiös eteämpätä,
  Saata saalta saarekselta,
  Sa'an linnan liepehiltä,
  Tämän neien tienohille,
  Tämän tyttären tyköhön!

  Tulin vatsa t.
  kiehumahan,
  Jos et nouse, niin mä noiun,
  Jos et kiihy, niin kiroan,
  Käy ilman käskemättä,
  Herran k.
  Vetäös yli vesien,
  Kiren ukko, kiren akka,
  Nosta kirki kiimasuosta,
  Kirki kiimavaaran päästä,
  Kiihko kiimakankahalta,
  Lepiköstä lehmän kiihko,
  Viiasta härän häkärä,
  Tallista orihin kiihko,
  Tamman kiihko tanhuasta,
  Kissan kiihko kiukoalta,
  Kasin pienen karsinasta,
  Koiran kiihko kolpitsalta,
  Penikkaisen penkin alta,
  Suen kiihko kiivahampi,
  Karhun kiihko karkeampi,
  Ketun kiihko korkeampi,
  Kiihko kiitävän jäniksen,
  Senki mustan korpin kiihko,
  Kiihko harma'an havukan,
  Tätä neittä naittamahan,
  Kaunista kadottamahan!
  Nosta mieli meltehille,
  Halu hattupurjehille,
  Ota hiili hiiloksesta,
  Kivi kuuma kiukoasta,
  Sytytä syän tulehen,
  Vatsa ilmi valkeahan,
  Perävieret vieremähän,
  Lantehet lakattamahan,
  Selkäsuonet soutamahan,
  Varpahat vapajamahan,
  Kynnet kyttelehtämähän,
  Käet tänne käpyämähän,
  Ett'ei saisi öissä maata,
  Päivissä iki levätä,
  Näkemättä neitosemme,
  Tämän tytön tuntematta!

  Kirki  niin myös seuraavissa kirki sanan kiihko sijasta
  Häkärä häjyn perästä,
  k., koiran kiihko,
  Kohtalainen koiran kiihko,
  Penun kiihko  pöyän
  suoreampi,
  kiihkeämpi,
  Kuusi kuumoa kiveä,
  Ja vatsa varistumahan,
  Syänveret  nureksimahan

  Lautaset l.
  vapisemahan  vapeltamahan

  vapelehtamahan,
  Eikä päivissä
  Melatar on mielivaimo
  Ota mielusa melasi,
  Käyvös mettä keittämähän,
  Simoa siristämähän,
  Pikkusessa kattilassa,
  Yhen sormen mentävässä;
  Mesi keitä, mieli käännä,
  Sima keitä, silmät käännä,
  Käännä huppu happehelle,
  Halu toiselle tolalle!
  Kuin on tämä tässä tehty
  Navan ontevan sisässä,
  Niin lähelle, niin likelle
  Sulhaset surajamahan,
  Kuin on syötävä makea,
  Niin makea mielestänsä!

  tavalle!
  Sukkamieli mieli käännä,
  Mesin käännä miehen mieli,
  Hau'o mieli mielettömän,
  Armahani armottoman;
  Tuli kuin turkkanen palavi,
  Valkeainen valvattavi,
  Niin on syän syttyköhön,
  Palakohon miehen mieli,
  Jott' ei saisi yöllä unta,
  Eikä päivällä lepoa!

  Lempeä vierottaissa.

  Pistä häijy härkimesi,
  Hiisi hiiliseipähäsi,
  Kahen rakkahan välihin,
  Kivi kylmä maan-alainen,
  Auer joulun-aikahinen,
  Kylmittämähän syäntä,
  Vatsoa vilustamahan,
  Erin olla toisistansa,
  Jott' ei tunne toinen toista,
  Jott' ei tunne, eikä tieä,
  Eikä yhtehen yritä!
  Kolm' on kylmeä kiveä,
  Kolme mustoa matoa,
  Kolme saunan raanoksia,
  Joilla ma käyn välillä,
  Käyn kertoa yheksän,
  Painan syntisten syämet
  Erillehen toisistansa
  Ijäksensä, ilmaksensa,
  Polveksensa, päiviksensä.

  - kävin v., Kävin y., Painoin s.

  Liikalihoja karsiessa  kuohitessa ja kasvannaisissa

  Hikityttö, Hiien neito,
  Tule tänne tarpehesen,
  Laai rauta raukeaksi,
  Veitsi vehnän karvaiseksi;
  Hivuta terä hiellä,
  Me'en vaahella valele,
  Mennä rauan raastamatta,
  Verikin valahtamatta!
  Jos lihoihin lipsahtaisi,
  Tahi vierisi verihin,
  Mesi hyyä rauan suuhun,
  Sima rauan suumalohon!

  Ve'en v., raatamatta,
  Vierähtämättä verihin!
  jääköhön sijahan,
  rauan raa'antahan!

  Linnustaissa.
 
  Metsän kultainen kuningas,
  Salon herra höyhenhattu,
  Metsän armas antimuori,
  Eukko höyhtehen emäntä,
  Metsän piika pikkarainen,
  Sasuneiti parviainen,
  Satasarjan kasvattaja,
  Tuhatparven tuuittaja,
  Saata tänne sarjojasi,
  Noita lintuparviasi,
  Yli pyytäjän yheksän,
  Yli katsojan kaheksan,
  Minä olen pyytäjä ylinnä,
  Minä katsoja parahin,
  Yheksistä pyytäjistä,
  Kaheksista katsojista!
  Lennättele, löyhyttele,
  Tänne lintuparviasi
  Yöllä etsijän etehen,
  Päivällä metsänkäviän;
  Saata tänne tetriäsi,
  Kulettele koppeloita,
  Tetret puikin lentäköhöt,
  Kuville kukertamahan,
  Siihen metsot mieliköhöt,
  Koppelot kohahtakohot!
  Siivet siimoilla sitele,
  Leperrytä lennottimet,
  Jalat rihmoilla jamoa,
  Varpahat vahalla kääri,
  Siiven lentämättömäksi,
  Jalan juoksemattomaksi,
  Kunnes jousen jou'uttaisin,
  Käsikaaren käännyttäisin!

  Sapuneiti p.
  Tuhat purston t.
  Sio siivet, jamo jalat,
  - Ett' ei lentohon leviä
  Ennenkun perille pääsen,
  Pyyhin pyssyni lumesta,
  Laain kohta laahinkihin!
  Lasken kohti laukahuksen!
  Salon herra, saaren vanhin,
  Ukko sulka, röhmäparta,
  Hyvä metsolan emäntä,
  Holohonka höyhen-eukko,
  Tuo sulka sulalta maalta,
  Höyhen lännestä lähetä,
  Mesirihmat riutomahan,
  Mesilangat laukomahan,
  Metiseltä mättähältä,
  Simaisen salon sisästä;
  Ota virpi vitsikosta,
  Vaskipäinen varvikosta,
  Karkota lehosta linnut,
  Ja aja ahon takoa
  Leperöitä lentämähän,
  Jott' ei siivillä sijoa!
  Varvat alla vaipukohot,
  Lintujen lähestyessä
  Näille pyytöpaikoilleni,
  Käytäville keinoilleni,
  Suut on silkillä sitaise,
  Päät on väännä väärällehen,
  Jott' ei pieksä pellavoita,
  Eikä liinoja levitä!

  h., paimen, Sulka-ukko r.
  Metsän eukko kauniskarva,
  Lennätä l.
  Lintuparvet l.
  lähestyvien,
  Linnun lennosta tulevan,
  Laaus Pohjolan isäntä,
  Annas mulle aika lintu
  Noista puista puhtahista,
  Varvuista valennehista,
  Kotoisiksi tuomisiksi!
  Siitä mä sinua kiitän,
  Siitä kuulua kumarran,
  Siit' ylennän arvoasi,
  Kun sa annat aika linnun,
  Kotoisiksi tuomisiksi.

  valantehista,
  Oksista ojennehista,

  Maata pannessa.

  Terve maa, terve manner,
  Terve manteren isäntä,
  Terve tervehyttäjälle!
  Panen maata maan luvalla,
  Maan luvalla, puun luvalla,
  Kaiken kartanon luvalla,
  Pyhän pellon pelkomalla,
  Maa hyväksi holhojaksi,
  Kaikkivalta vartiaksi,
  Luoja oven lukitsiaksi,
  Santta salvan laskiaksi,
  Jesus kilpi, Maaria miekka.
  Maaria makuuttakohon,
  Jesus ylös nostakohon,
  Jumalata kiittämähän,
  Jesusta ylistämähän!

  Anna l.
  pelkunnolla,
  omaksi tuttavaksi,
  sulkekohon, laskekobon,
  Katehien kaatajaksi,
  Suen saaren sortajaksi,
  Muist. Muutamat lukevat myös karjalle syksyllä
  mikonpäivän aattona yöksi navettaan otettaissa.

  Matkalle lähtiessä.

  Nouse maasta mannun eukko,
  Pellosta peri-isäntä,
  Pojan ainoan avuksi,
  Miehen kuulun kumppaliksi,
  Kanssani karehtimahan,
  Aisoista avittamahan,
  Luokista lutistamahan,
  Vetämähän vempelestä,
  Pojan kuulun kulkiessa,
  Ajaessa aimo miehen!

  Metsästäissä.
  
  Kun lähen minä metsälle,
  Uros korvelle kohoan,
  Ota metsä miehiksesi,
  Urohiksesi Tapio,
  Korpi kolkkipoiaksesi,
  Kumpu kumppalivaraksi;
  Ota miestä oppimahan,
  Taivon kaarta katsomahan,
  Otavaista oppimahan,
  Tähtiä tähyämähän!
  Miesty metsä, kostu korpi,
  Ihastu jumalten ilma,
  Taivu ainoinen Tapio,
  Lepy lempeä emäntä;
  Miesty minun miehilleni,
  Kostu minun koirilleni,
  Saata miestä saarekselle,
  Sille kummulle kuleta,
  Josta saalis saatahisin,
  Erän toimi tuotahisin,
  Osin päitä pantahisin,
  Jakoja jaettahisin!

  Ylenen,
  kultainen T.
  saarekkeelle,
  Verestä ve'ettähisin,
  Paista Kuutar kuinen leipä,
  Päivätär metinen möykky,
  Jolla metsän miellyttelen
  Sekä korven kostuttelen
  Minun metsipäivinäni,
  Erän etso-aikoinani!
  Mielly metsä miehi'ini,
  Kostu korpi koirihini,
  Meill' on miehet lapsimiehet,
  Ampujat alakätiset,
  Meillä koirat pentukoirat,
  Pärejouset, puuvasamat,
  Ei ne kauvas kannattane,
  Ampuvärkit ei yletä.
  Metsä haisko'os me'elle,
  Simalle salo sininen,
  Suovieret sulalle voille,
  Ahovieret viertehelle;
  Kukuta salo käkeä,
  Soita metsä kanteletta,
  Jotta kulta kuuntelisi,
  Hopea tilin tekisi,
  Alla kuusen kukkalatvan,
  Alla penseän petäjän!

  Tammeinen uro'ihini,
  kasvavan katajan!
  Lepy lehto, kostu korpi
  Lempiä salo sininen,
  Minun metsät käyäkseni,
  Korvet kolkutellakseni;
  Lepy metsä miehilleni,
  Kostu korpi koirilleni,
  Lepy näillä leppösillä,
  Lauhu näillä lauhtehilla,
  Joilla ennen Luoja leppyi,
  Lauhtui kanssa Kaikkivalta!
  Naita meiän miehiämme,
  Uuista urohiamme,
  Metsän mieli-tyttärille,
  Karvarinnoille kanoille;
  Eipä miesten muienkana
  Sileämmät silmäripset,
  Kuuleammat kulmakarvat,
  Kuin on meiän miehillämme
  Eikä miesten muienkana
  Silkkiset sukan sitehet,
  Hopeaiset housun nauhat,
  Jalanheitto hempeämpi;
  Eikä miesten muienkana
  Jousi kullasta kuvattu,
  Hopeasta hoikat sukset,
  Sauvat vaskesta valettu;
  Eikä miesten muienkana
  Metsikoirat kultaisemmat,
  Kultaisemmat, kuulusammat,
  Kuin on meiän miehillämme.

  meiän miehillemme,
  meiän koirillemme,
  - Kell' on kasvot kaunihimmat,
  Sinisemmät s., Koreammat k.
  miehellä minulla!
  käänne kerkeämpi;
  Oi vihanta viljan eukko,
  Makea on maan emäntä,
  Lähe kanssa, käy keralla,
  Mun metsälle mennessäni,
  Käy onni osottamahan,
  Auta lykky löytämähän,
  Pane lehto liehumahan,
  Varvikko vapajamahan,
  Veä tänne viljoasi,
  Suuremmaista, pienemmäistä,
  Muotoa monen näöistä,
  Kynttä kaikenkarvallista!

  ojentamahan,
  Ammatti avittamahan,
  Varvikot vapisemahan,
  Metsän ukko halliparta,
  Metsän kultainen kuningas,
  Mielikki metsän emäntä,
  Miiritär metsän miniä,
  Nouse koivun konkelolle,
  Lepän lengolle ylene,
  Laulujani kuulemahan,
  Onko laulut laaulliset;
  Laita metsät miekka vyölle,
  Salot kalpio kätehen,
  Metsät verkahan vetäise,
  Salot saksan palttinoihin,
  Hanki haavat haljakkoihin,
  Lepät lempivaattehisin,
  Hope'ihin hongat laita,
  Kuuset kultikin rakenna,
  Pane kuuset kukkapäihin,
  Petäjät hopeapäihin,
  Vanhat kuuset vaskivöihin,
  Petäjät hopeavöihin!
  Pane niinkuin muinaiselta
  Sinun anti-aikoinasi,
  Minun pyytöpäivinäni
  Ja ammunta-aikoinani:
  Mun metsälle mentyäni,
  Salomaille saatuani,
  Korvelle kohottuani,
  Mäen päälle päästyäni,
  Haavat ol' hopeavöissä,
  Koivut kultakukkasissa,
  Kuuna paistoi kuusen oksat,
  Päivänä petäjän latvat,
  Kuuna paistoi kuulu poika,
  Päivänä uros pätevä.

  Havuhattu, naavaturkki,
  Viiat v.
  hongan oksat,
  Pane  lyöppä
  kuuset kultavöihin,
  hongat vaskivöille, hopeavöille!
  tinasiloihin,
  Koivut kultakalkkaroihin,
  Tina lehville levitä!
  mennessäni, saaessani,
  kohotessani, päästessäni,
  Kannot kultakalkkaroissa,
  posket
  
  Oi mielu metsän emäntä,
  Metsolan metinen muori,
  Mielly meiän miehi'imme,
  Suositu uro'ihimme,
  Omasi ojentamahan,
  Antamahan ainojasi,
  Mielusasta metsolasta,
  Tarkasta Tapiolasta!
  Kun kuulet minun tulevan
  Miehen aimo astuvaksi,
  Heitä poies heinäkengät,
  Arkipaitasi alenna,
  Lyöte lykkyvaattehisin,
  Antipaitoihin paneite,
  Sormet kullan sormuksihin
  Käet kullan käärehisin,
  Pää kullan vipale'ihin,
  Tukat kullan suortuvihin,
  Korvat kullan koltuskoihin
  Kaula helmihin hyvihin!

  Mielotar  oi mielus
  ainoasi,
  Lempipaitoihin
  Kummun ukko kultarinta,
  Havuhippa, naavalakki,
  Mielikki metsän emäntä,
  Tellervo tytär Tapion,
  Metsän tyttö, mielu neito,
  Metsän piika pikkarainen,
  Siniviitta viian eukko,
  Punasukka suon emäntä,
  Kaunis kankahan eläjä,
  Anna tie, avaja portti,
  Lähe tietä neuvomahan,
  Matkoa opastamahan,
  Tien vieriä viittomahan,
  Rastia rakentamahan!
  Nyyrikki Tapion poika,
  Mies puhas punakypärä,
  Veistä pilkat pitkin maita,
  Rastit vaaroihin rakenna,
  Jotta tunnen tuhma käyä,
  Outo matkata osoan,
  Miesten muien metsimaille,
  Urosten erisaloille;
  Hiihata hiasta miestä,
  Takin helmasta taluta,
  Lykkeä lylyn lävestä,
  Saata sauvan suoverosta,
  Poikki soista, poikki maista,
  Poikki Pohjolan saloista;
  Saata sille saarekselle,
  Sille kummulle kuleta,
  Kussa kullat leikin löisi,
  Hopeat ilon tekisi,
  Kuss' on kuuset kukkapäissä,
  Petäjät hopeapäissä,
  Koivut kultakoltuskoissa,
  Lepät lempivaattehissa,
  Haavat haljakka-veroissa,
  Kullassa kukat kanervan!

  Annikki T.
  Hilli ukko halliparta,
  raitoihin r.
  Pitkin maita, pitkin puita,
  Äkki outo tien osoan,
  kulta kummat l., Hopea t.
  Hongan latvoissa hopeat,
  kultahelpehissä,
  Mielikki metsän emäntä,
  Metsän kuulu kullansolki,
  Käyvös kättä antamahan,
  Oikeaa ojentamahan,
  Näinä pyytöpäivinäni,
  Mun ajelu-aikoinani;
  Ota kultaiset avaimet
  Renkahasta reieltäsi,
  Astu aittahan mäelle,
  Keikuttele kellarihin,
  Aukaise Tapion aitta,
  Metsän linna liikahuta,
  Laske kulta kulkemahan,
  Hopea vaeltamahan,
  Vasten miestä valkeata,
  Kovin koivun karvallista;
  Vaan siitä vara pitäös,
  Ett' ei veisi viekkahammat,
  Min' oon hilja hiihtämähän,
  Verkkainen vetelemähän!

  Sormia sovittamahan,
  Nuo sinun käsikalusi,
  Mielikki metsän emäntä,
  Muori puhasmuo'ollinen,
  Varustellos mun varani,
  Kohotellos kohtaloni,
  Sisässä salon sinisen,
  Kummun kultaisen navalla;
  Aukaise metinen arkku,
  Mesilipas liikuttele,
  Laske juoni juoksemahan,
  Virka vippelehtämähän,
  Miehen etsivän etehen,
  Anelian askelille!
  Kunp' on et kehanne itse,
  Niin sä pistä piikojasi,
  Ohittele orjiasi,
  Käske käskyn kuulioita!
  Et emäntä lienekkänä,
  Jos et piikoja pitäne,
  Sata piikoa pitäne,
  Tuhat käskynkuuliata,
  Karjan kaiken kaitsiata,
  Metsän viljan viitsijätä,
  Pitäjätä pitkän lauman,
  Juonen suuren juohtajata.
  Yks' piika piä minulle,
  Jok on liukas liikunnolta,
  Tarkka toimituksillehen,
  Sekä aulis annollehen!

  Aina käyvän a.
  Pane palkkalaisiasi,
  Metsän ukko sulkkuparta,
  Metsän kuulusa kuningas,
  Kuules kuin minä sanelen,
  Kielikullan kiukuttelen:
  Päästä miestä pettehestä,
  Saata saalihilliseksi,
  Anna aitta auki olla,
  Antajat sisässä aitan;
  Aja vilja vieremille,
  Saata riista riitingille,
  Jotta saalis saatahisin,
  Erän toimi tuotahisin,
  Ett' ei kukkaro kuluisi,
  Rahan kanta katkeaisi!
  Äsken ukko ukko lienet,
  Kun sa mulle merkin annat
  Anna sinnes suuriasi,
  Liittele lihaviasi,
  Kunnes pienet kasvattelet,
  Kunnes laihasi lihotat;
  Anna noita, kuit' on pyyän,
  Joit' anelen, joit' ajelen,
  Anna rannan kiertäjiä,
  Someren sorattajia,
  Korven koikelehtavia,
  Salon siikelehtäviä,
  Kantajia kuulun koiven,
  Jalan neljän juoksioita,
  Käypiä kahen käpälän,
  Kahen siiven siukojia!

  aitta t.
  Rahan t.
  Kummun kultainen kuningas
  Havuhattu, naavaparta,
  Kynsien kyhäeliä,
  Käpälien käänteliä,
  Avaos rahainen aitta,
  Viljalukko luikahuta,
  Laske juoni juoksemahan,
  Virka vippelehtämähän;
  Anna tulla kultaturkin,
  Verkavillan vieretellä,
  Hopeaista tietä myöten,
  Vaskista vakoa myöten,
  Viljan syntymäsijoilta,
  Rahankarvan kasvinmaalta,
  Minun pyytöpaikoilleni,
  Käytäville keinoilleni!
  Ku lie virkku juoksemahan,
  Sitä ohjilla ohita,
  Suitsin suorahan pitele,
  Jok' ei virkku juoksemahan,
  Lyö se virkuksi vitsalla,
  Rapsahuta raipan päällä,
  Kutkuta kukon nokalla,
  Kaiva kultakannuksella!

  Kuuritar metsän k.
  Avaos nyt aittoasi,
  aittasi avara,
  Luinen lukkosi murenna  lukko longahuta

  Ukko kultainen kuningas,
  Hopeainen hallitsia,
  Ota kultainen kurikka
  Tahi vaskinen vasara
  Hopeaisen orren päästä,
  Vaarnan vaskisen nenästä,
  Jolla korvet kolkuttelet,
  Salot synkät sylkyttelet,
  Oraviksi kuusen oksat,
  Saarvoiksi salot sakeat!
  Hyvä on korpi kolkuteltu,
  Salo synkkä sylkytelty,
  Jotta koiran kohti juosta,
  Penun oikein osata.
  Ukko vanha röhmyparta,
  Haikea salon isäntä,
  Käyvös korvet kolkutellen,
  Syrjävieret sylkytellen,
  Yhtenä kesäisnä yönä,
  Ehtoyönä ensimäisnä;
  Iske ukko uutta puuta,
  Kamahuta kantoloita,
  Miekalla tuliterällä,
  Kurikalla kultaisella,
  Aja vilja vieremälle,
  Aukeimmille ahoille,
  Joka niemen nippulasta,
  Joka korven kolkkasesta,
  Minun pyytöpäivinäni,
  Minun ahti-aikoinani!

  Havuhattu, holohonka,
  Salosyrjät  salot synkät
  Lyöppä p.
  saaren kainalosta,
  Anna ukko uuhiasi,
  Oinahiasi omia,
  Kulettele kultiasi,
  Lupi luppakorviasi;
  Tuovos ilman tuusimatta,
  Varomatta vaaputtele,
  Lehossa lepeäjiä,
  Haon alla hautujia,
  Mättähän makoajia,
  Ojan pohjan soutajia,
  Kolmin korpinotkosista,
  Viisin kuusin viitasista,
  Kullaista kujoa myöten,
  Hopeaista tietä myöten,
  Jost' on sillat silkin pantu,
  Sillat silkin, suot sametin,
  Veralla vetelät paikat,
  Likapaikat liissingillä,
  Pantu saksan palttinoilla,
  Veran äärillä ve'etty.

  Laske laapi lampahasi,
  luppakorvasesi;
  lepeämästa, hautumasta,
  Verkahan p.
  Pahat paikat palttinahan,
  Palttinoin pahimmat paikat,
  Ukko kuulusa kuningas,
  Hopeainen hallitsia,
  Anna mulle ainojasi,
  Kanna mulle kaunojasi,
  Kullassa kulisevia,
  Hopeassa helkkäviä!
  Emp' on äijeä anoisi,
  Enkä paljon pakkoaisi:
  Kaksin kangasketveliltä,
  Kolmin korpinotkelmilta,
  Viisin viitarantehilta,
  Kuusin kumpukunnahilta,
  Seitsemin ahon seliltä,
  Kaheksin kanervikoista.
  Vaan jos, metsä, merkin annat,
  Niin sano salon isäntä:
  "Ei tule turkkia yhestä,
  Kaattua kahen nahasta."
  Vaan kun sä satoja annat,
  Tuhansia tukkoelet,
  Niin mä verkahan vetäinnen,
  Panen saksanpalttinoihin.

  välttäisi vähällä:
  korpikunnahilta,
  kummulta ylennä,
  tuppaelet, vetäyn,
  Anna ainoinen Jumala
  Miehelle anelevalle,
  Anna kynttä kymmenistä,
  Karvoa monennäöistä!
  Ei tule turkkia yhestä,
  Synny ei kaattua kahesta,
  Jos ei saatane satoja,
  Tuhansia tänne tuoa,
  Tuhat turkkihin menisi,
  Sata kaattuhun sopisi.
  Ellös suuttuko Jumala,
  Maanpitäjä pillastuko;
  Toki anna aiallani,
  Ijälläni ilmauta,
  Nähä näillä silmilläni,
  Kämmenilläni kätellä!
  En sua kivistä kiitä,
  Enkä kannoista kumarra,
  Tok' en palvele pajuista,
  Havun oksista halaja,
  Kynsiä minä kysyisin,
  Aina jalkoja anoisin,
  Kysyn kynnen kantajaista,
  Jalan jalon juoksiaista,
  En parasta, en pahinta,
  Kysyn keskikertahista.
  Anna ainoinen Jumala,
  Anna miehelle minulle,
  Anna kuin esi-isille,
  Sekä suurelle suvulle,
  Kyllin syöä, kyllin juoa,
  Kyllin antoa kylälle,
  Päästä lasta päivän työstä,
  Laita illalla lepohon,
  Karjan käyessä kotihin,
  Havumetsän harmatessa!

  kiviltä k., kannoilta k.
  pajuilta, oksilta h.
  kantajata, juoksiata,
  miestä p.
  Annikki tytär Tapion,
  Metsän piika pikkarainen,
  Utupaita, hienohelma,
  Vaimo valkean verevä,
  Kukuta metsän kuningas,
  Salon haltia havauta,
  Antamahan ainojansa,
  Kynttä kaiken karvallista,
  Soittele metinen pilli,
  Simapilli piiperoita,
  Korvalle ehon emännän,
  Mielusan metsän emännän,
  Jotta kuulisi välehen,
  Nousisi makoamasta,
  Kun ei kuule kumminkana,
  Ei havaja harvoinkana,
  Vaikka ainoisin anelen.
  Kielen kullan kuikuttelen!
  Annikki avainpiika,
  Eeva piika pikkarainen,
  Astu siitä aitan luoksi
  Luvalla ehon emännän,
  Heitä auki annin-aitta,
  Lukotta luhinveräjä!
  Et sä piika lienekkänä,
  Avainpiika et ollekkana,
  Jos et aittoa avane,
  Antane avettuasi
  Suuremmaista, pienemmäistä,
  Ilman kaiken karvallista.
  Punalla punainen lanka
  Punaisella poskellasi,
  Veä se joesta poikki,
  Poikki Pohjolan joesta,
  Jota myöten viljan juosta,
  Rahankarvan kaikotella,
  Miehen etsivän etehen,
  Uron käyvän askelille!
  Tyytikki Tapion neiti,
  Metsän piika pikkarainen,
  Aukaise Tapion aitta,
  Luinen lukko luikahuta,
  Mielusassa metsolassa,
  Tarkassa Tapiolassa,
  Että vilja virtoaisi,
  Metsän karja karkoaisi,
  Näille pyytöpaikoilleni,
  Käytäville keinoilleni!
  Kun ei liene tännempänä,
  Niin tuo maalta tuonnempoa,
  Pohjan pitkästä perästä,
  Laajoilta Lapin saloilta;
  Puhalla punainen lanka,
  Sinilanka siuvahuta,
  Poikki Pohjolan joesta!
  Kun ei siitä kyllin liene,
  Hakkoa metinen haapa
  Metiseltä mättähältä,
  Tyvi työnnytä suvehen,
  Latva laske pohjosehen,
  Jota myöten juonen juosta,
  Ravata rahan-alaisen,
  Tulla suurta, tulla pientä,
  Tulla keskikertahista,
  Viljoa monenmotuista,
  Kynttä kaiken karvallista,
  Miehen etsivän etehen,
  Miehen kainun käytäville!

  lukkosi murenna,
  Metisellä kirvehellä,
  käyvän kainalohon!
  Metsän tyttö, mieli neito,
  Tuulikki tytär Tapion,
  Aja vilja vieremähän,
  Metsän linnan liepehiltä,
  Juoksuttele, jou'uttele,
  Minun onneni etehen;
  Kun vilja uralle saapi,
  Tupita uroa myöten,
  Pane kaksi kämmentäsi,
  Ne on aiaksi aseta,
  Kahen puolen kaiteheksi,
  Jott' ei vilja vieprahtaisi,
  Metsän karja kaaprahtaisi,
  Tiepuolehen poikeltaisi!
  Kun hän katsovi ylitse,
  Silloin aitoa ylennä;
  Kun hän katsovi alatse,
  Silloin aitoa alenna;
  Kun ei vilja vieremällä,
  Silloin aita annollansa;
  Josp' on vilja vieprahtaisi,
  Tiepuolehen poikeltaisi,
  Tielle korvista kohenna,
  Saata sarvista uralle!
  Hako on eessä matkallahan,
  Sepä syrjähän syseä,
  Puita tiellä poikkipuolin,
  Ne on katkaise kaheksi;
  Aita vastahan tulevi,
  Kaa'a aita kallellehen;
  Joki joutuvi etehen,
  Puro tiellä poikitellen,
  Silkki sillaksi sivalla,
  Punaverho portahaksi,
  Jota myöten juonen juosta,
  Polullehen poikkeuta;
  Saata poikki salmistaki,
  Vetele vesien poikki,
  Pane pursto purjeheksi,
  Seipo selliksi rapaja!

  ohjilla osota,
  Saparosta tielle saata,
  Punapontta
  Tuulikki tytär Tapion,
  Korven kuulusa korea,
  Pieni tytti Pihlajatar,
  Tuometar tytär typerä,
  Hongatar hyvä emäntä,
  Salokaarron kaunis vaimo,
  Ota vitsa vitsikosta,
  Hongan oksa hongikosta,
  Aja vilja vieremille
  Etehen pojan poloisen!
  Kun ei täy'y tännempänä,
  Etsiös eteämpätä,
  Synkiltä Lapin saloilta,
  Pohjan penkeren perältä,
  Kuhavuoren kulman alta,
  Kuusivaaran kukkuralta,
  Sivutse Imantrajärven,
  Turjan tunturin rajalta,
  Tänne on maatki kaltosammat
  Tänne veetki vuotusammat,
  Tänne tiet ojenteleikse,
  Tänne vierevät veräjät.
  Pohjan tyttö, viljaneiti,
  Maan tyttö, Manalan neiti,
  Tuovos vilja tuonnempata,
  Saata tälle saarekselle,
  Ilman haaralta sa'alta,
  Tuhat ilman tutkamelta,
  Pohjan pengertä piellen,
  Lapin kantta kallistellen,
  Ylitse katehen mielen,
  Pahansuovan sormen päitse;
  Ota vitsa viiakosta,
  Koivu korven notkelmasta,
  Sillä vitso viljoasi,
  Karkottele karjoasi,
  Suuta suitsilla ylennä,
  Osottele ohjaksilla,
  Jok' on jäykkä juoksullehen,
  Laiska laskemaisillehen,
  Lyö se virkuksi vitsalla,
  Rapahuta raipallasi,
  Kiiätä kivenmujuilla,
  Papeloilla paa' perästä!

  Pohjan pitkältä perältä,
  Mailta ristimättömiltä,
  miehen luonnon p.
  miehen mielen paitsi;
  viittä syltä,
  kolmea tapoa,
  Päätä päitsellä korota,
  Tahi laiska laukallehen,
  Vitsäri vireä vaimo,
  Tellervo tytär Tapion,
  Ota piiska pihlajainen,
  Katajainen karjan ruoska,
  Takoa Tapion vaaran,
  Tuomivaaran tuolta puolen,
  Jolla arkoja ajelet,
  Nuorisia nouattelet!
  Jok' on jäykkä juoksemahan,
  Sekä laiska laskemahan,
  Sitä virkuta vitsalla,
  Kaiota kariperällä,
  Jotta vitsa vinkaisevi,
  Pajun latva parkaisevi;
  Sivaise sivua kohti,
  Tahi laske lautaselle,
  Ele otsahan osota,
  Päälakehen paukahuta!

  Annikki T.
  Leperitsat lennättelet!
  Metsän tyttö, mielineito,
  Yön tyttö, hämärän neito,
  Pitkän puhtehen pitäjä,
  Valvoja ani varainen,
  Miellyttele metsiäsi,
  Kostuttele korpiasi,
  Laita kulta kuontaloihin,
  Pane vaski vartaloihin,
  Ketreä punainen rihma,
  Sinilanka siuvahuta,
  Kultaisesta kuontalosta,
  Vaskisesta vartalosta,
  Se veä jokien poikki,
  Lävitse salon sinisen,
  Veä lännestä itähän,
  Luotehesta lounahasen,
  Jota myöten viljan juosta,
  Metsän karjan kaapsahella,
  Juosta kullaisna käkenä,
  Hopeaisna sykkyränä,
  Läpi viian, vilmeikön,
  Kangasten, kapeikkojen,
  Läpi soien, läpi maien,
  Läpi korpien kovien,
  Ilman tieltä eksymättä,
  Poikkeamatta polulta!

  Rievän rihman ketreäjä,
  Hopeaisella rukilla,
  Vaskisella värttinällä,
  Metsän eukko kauniskarva,
  Sa'an korven kultakassa,
  Metsolan metinen neito,
  Metsän ukko hippaparta,
  Nyrkytär Tapion akka
  Ja itse metsän Tapio,
  Pinneys Tapion poika,
  Ele piä, ele pinna:
  Sinun on Ristus ristinynnä,
  Kaikkivalta kastanunna,
  Keskellä metsän ketoa,
  Metsän viljan viitsijäksi;
  Tuo mulle metsän olutta,
  Metsän mettä juoakseni,
  Metsäss' on olutta paljon,
  Metsässä mesi makea,
  Sen minä näjin toeksi
  Nuorna miesnä ollessani.
  Työnnä juonet juoksemahan,
  Metsän viljat vieremähän,
  Anna tulla tuusimatta,
  Varomatta vaaputella,
  Miehen etsivän etehen,
  Anelian askelille!

  muori muotokaunis,
  p., pinnei  pinne

  aa.

  Lavekämmen Pohjan eukko,
  Laaus Pohjolan isäntä,
  Sinisirkku Pohjan neito,
  Pohjan tyttö, Pohjan poika,
  Hyypiö, hyvä emäntä,
  Varvutar, valio vaimo,
  Virkuttele viljoasi,
  Karkottele karjoasi,
  Metsästä makoamasta,
  Haon alta hautumasta,
  Lehosta lepeämästä,
  Nurmelta nukahtamasta,
  Pane juonet juoksemahan,
  Metsän viljat vieremähän,
  Laita hirvet hiihtämähän,
  Jalopeurat jaksamahan,
  Sääret säikälehtämähän,
  Kynnet keikelehtämähän,
  Minun pyytöpaikoilleni,
  Näille saalissalmilleni;
  Anna tulla tuuheasti,
  Vikevästi viiletellä,
  Pitkin soita, pitkin maita,
  Pitkin pitkiä jokia,
  Metsän tihkeän lävitse,
  Halki harsujen salojen,
  Halki varvikkomäkien,
  Poikki vuorten korkeitten;
  Sitten tänne saatuansa,
  Matkan päähän päästessänsä,
  Ututyttö, neito terhen,
  Lehtisilmä, haahen lanka,
  Seulo seulalla utua,
  Terhenistä tepsuttele,
  Otuksen otsan etehen,
  Päässä askelen yheksän,
  Terhen silmille sivalla,
  Utu laske päälaelle,
  Kunnes jou'un jousissani,
  Vasamoissani varaun!

  Siniviitta e.
  kyttelehtämähän,
  tellittele, Vitjan vierivän e.
  silmille sivalla  sipaise

  Terhen korville karista,
  Asettaun ampumahan!

  bb.

  Metsän sulho kultahattu,
  Juonetar metsän emäntä,
  Kulettele kultiasi,
  Käyttele hopeitasi,
  Minun pyytöpaikoilleni,
  Näille saalissalmilleni,
  Parahinta parvestasi,
  Juoleinta joukostasi,
  Sinisen salon sisästä,
  Maksankarvaisen malosta,
  Kuhavuoren kukkuralta,
  Paksuvaaran paltehelta,
  Korvalta Imantrokosken,
  Kanasaaren kainalosta;
  Ota vitsa Viitasesta,
  Koivu korpinotkosesta,
  Laske juoni juoksemahan,
  Rahankarva katkomahan!
  Jok' on jäsmä juoksemahan,
  Sitä vihmerrä vitsalla,
  Koivun oksalla ojenna,
  Ku on virkku juoksemahan,
  Suuta suitsilla ylennä,
  Nosta päätä päitsilöillä!
  Anna tänne riistan juosta,
  Rahankarvan karkaella,
  Tänne on maatki kaltosammat,
  Tänne ilmat lauhkeammat,
  Tänne juoksevat joetki,
  Tänne ve'et lankeavat!

  Kuippana metsän kuningas,
  Takoa Imantrojärven,
  Laita riista laskemahan,
  osoa,

  cc.

  Kuippana metsän kuningas
  Metsän hippa halliparta,
  Aukaise rahainen aitta,
  Metsän linna liikahuta,
  Visko villavihkojasi,
  Viisin villavihkojasi,
  Kuusin karvakuontalolta,
  Seitsemin salon sikoja,
  Metsästä metsän hyviä,
  Maalta maan parahimmia,
  Haon alta hallipäitä,
  Kiven alta kirjapäitä,
  Mättähän makoajia,
  Nurmen nukkerehtioita,
  Veen väljän soutajia,
  Jokien melastajia,
  Miehen etsivän etehen,
  Uron käyvän tienohille!
  Kun ei lie saloilla näillä,
  Tuovos toisilta saloilta,
  Veä Virosta, tuo Turusta,
  Kiikkalasta, Kaakkalasta,
  Pimeästä Pohjolasta,
  Lapin sysmiltä syviltä,
  Ylitse salon yheksän,
  Kautta kankahan kaheksan;
  Veä vettenki takoa,
  Jou'uta jokien poikki,
  Takoa Tanikan linnan,
  Turun linnan tuolta puolen,
  Viien Viipurin väliltä,
  Kuuen kirkon kuuluvilta,
  Muotoa monennäöistä,
  Kynttä kaiken karvallista!

  Kuihkamo k.
  villamyttyjäsi,
  viljan s.
  askelille!
  laajoilta saloilta,
  Tapion

  dd.

  Metsän Nitti, metsän Nätti,
  Metsän kultainen kuningas,
  Metsän akka armollinen,
  Metsän eukko ennellinen,
  Metsän tyttö tyynykäinen,
  Metsän poika ponnellinen,
  Lepy meille leppeäksi,
  Lauhu meille lauheaksi,
  Veä vilja vieremille,
  Metsän karja kaaheille,
  Näille aukeille akoille,
  Pienille petäjiköille,
  Korkeille koivikoille,
  Mataloille haavikoille!

  Su'i kultainen sukasi,
  Vaskiharja harjaele,

  ee.

  Salon poika rautasauva,
  Virpus on Tapion poika,
  Jok' olet pantu paimeneksi,
  Metsän karjan kaitsiaksi,
  Juonen suuren juontajaksi,
  Rahakarvan katsojaksi,
  Katso karja kaunihisti,
  Juoha vilja joutusasti;
  Astu aittahan mäelle,
  Aukaise rahainen aitta,
  Laske vilja valloillensa,
  Saalis maille saapuville,
  Minun pyytöpäivinäni,
  Minun ampu-aikoinani!
  Jos ei vilja virtoaisi,
  Miehen etsivän etehen,
  Lyö se virkuksi vitsalla,
  Heitä helmiruoskasella,
  Sävähytä säikälettä,
  Komahuta konkeloa,
  Pane luut lotajamahan,
  Sääret säikälehtämähän!

  Nyyrikki Tapion poika,
  Mies puhas punakypärä,
  Vilpus p.
  helmipaattehella,
  Nahkaruoskalla napauta,

  ff.

  Hiien poika pikkarainen,
  Sälön hyvän hyppeäjä,
  Ota kultakannuksesi,
  Hopeaisen orren päästä,
  Kultaisesta lippahasta,
  Vaskisesta vakkasesta,
  Sillä kutkuta kuvetta,
  Sekä kaiva kainaloita,
  Saata juoni juoksemahan,
  Vilja vippelehtämähän,
  Kohti miestä pyytäveä,
  Kohti konstia urosta,
  Vaskisissa valjahissa,
  Kultaisissa koltsasissa!

  Selän h.
  Vasten vaimon kannettua,

  Niukahuksissa, luu- ja suonivioissa.
  
  Itse ilmoinen Jumala,
  Itse Henki, Herra Jesus,
  Valjastele varsoasi,
  Kohentele korjoasi,
  Itse istuite perähän,
  Aja kirjokorjinesi
  Läpi luien ja lihojen,
  Läpi suonten soljuvaisten,
  Liitä luu lihoa myöten,
  Suoni suonen päätä myöten,
  Heitä kulta luun lomahan,
  Hopea lihan välihin,
  Liha luun litistymähän,
  Veri suonen sortumahan!
  Mist' on luu luhoksi mennyt,
  Siihen luuta lukkoele,
  Mistä liikkunna lihoa,
  Siihen liikuta lihoa,
  Mistä suonta sorkahtanna,
  Siihen suonta solmiele,
  Mistä verta veihlähtännä,
  Siihen verta vierettele,
  Mistä kalvo katkennunna,
  Kalvo päälle kasvattele;
  Sijallensa siunaele,
  Asemellensa aseta,
  Luu luuhun, liha liha'an,
  Jäsenet jäsenihinsä,
  Sijallensa entiselle,
  Paikallensa muinaiselle,
  Sijan tuntumattomaksi,
  Paikan nuurumattomaksi!

  - Luo hopea l.
  Kulta suonen sortumahan,
  Luu lihan l., Suonet solmelohon!
  paina palliota,
  suonet solkahtanna,
  vierähtännä,
  Neitsy Maaria emonen,
  Muori puhasmuo'ollinen,
  Tule tänne tarvittaissa,
  Käy tänne kutsuttaessa,
  Luita luikare käessä,
  Likapalli parmahilla,
  Suonisykkyrä sylissä,
  Kalvovakka kainalossa!
  Mist' on luuta luikahtanna,
  Siihen luuta luikahuta;
  Mistä liuskannut lihoa,
  Siihen liittäös lihoa;
  Missä suonet sortununna,
  Siihen suonia sovita;
  Mistä verta vuotanunna,
  Siihen verta vuoattele;
  Missä järkkynnä jäsentä,
  Siihen järkytä jäsentä;
  Kussa kalvo katkennunna,
  Siihen kalvoa kapaise;
  Pivolla lihoa liitä,
  Kanna verta kahmalolla,
  Suonet solmuhun rapaja,
  Valtapaikat vaimentele,
  Puuttele netoisin neuloin,
  Silkkiniisin nypläele,
  Noita suonen sortumia,
  Sekä kalvon katkelmia;
  Ota silkkisi sininen,
  Pantasi tulipunainen,
  Sio sillä silkilläsi,
  Punaisella pannallasi,
  Verho päivällä vetele,
  Yöllä kalvo kasvattele,
  Alta aivan terveheksi j.n.e.

  Kontti luita olkapäällä,
  Lihapallinen povessa,
  Suonisommelo s.
  luiahtanna, luiahuta;
  liitynnä  liistynnä
  liha liipahtanna  liikahtanna

  kapuile  kalvo kasvattele;
  pistä,
  solmulle rakenna,
  punaisin n.
  Sulkkurihmoin suikuttele,
  Silkkirihmalla sitaise,
  silkkilangoillasi,
  Tule impi ilman päältä,
  Neiti taivahan navalta,
  Venehellä vaskisella,
  Kuutilla kuparisella;
  Soutele simaisin airoin,
  Mesipursin puuhaele,
  Kahen puolen rauan raannan,
  Teräksen tekovihojen;
  Soua suonista venettä,
  Luuvenettä luikuttele,
  Läpi luun, läpi jäsenten,
  Läpi liikkumalihojen,
  Soua luun lomia myöten,
  Jäsenten rakoja myöten,
  Luu soua kivuttomaksi,
  Liha nuurumattomaksi!
  Jatkele lyhyet suonet,
  Lyhentele liian pitkät,
  Sijallensa suonet laita,
  Päät kaikki tasoin pannos,
  Suutatusten suuret suonet,
  Pienet suonet pääksytysten,
  Limitysten liutasuonet,
  Valtasuonet vastatusten;
  Siit' ota utuinen neula,
  Sulkkuniitti neulan päässä,
  Ompele utuisin neuloin,
  Tinaneuloin tikkaele,
  Päitä suonten solmiele,
  Silkkinauhoilla sitele!

  Neitsy Maaria emonen,
  Tule tänne taivahasta,
  Purrella punaperällä;
  Luista purtta l.
  Jäsenistä järkyttele,
  Asemellensa aseta,
  Suutatuksen s.
  Suuret suonet suuksottain  suuta suin

  pääksyttäin  päätä päin, päällittäin

  Perätysten pienet suonet,
  vastakkaisen,
  Ota neulasi omasi,
  Nahkaneuloin nappaele  nauvuttele

  Sorea on suonten vaimo,
  Suonetar sorea vaimo,
  Soma suonten kehreäjä
  Sorealla kehrinpuulla,
  Kultaisesta kuontalosta,
  Vaskisella värttinällä,
  Suonikankahan kutoja
  Suppusessa loukkosessa,
  Tule tänne tarvittaissa,
  Käy tänne kutsuttaessa,
  Suonivyhti vyösi alla,
  Kalvokääre kainalossa,
  Suonia sitelemähän,
  Päitä suonten solmimahan,
  Haavoissa halennehissa,
  Reijissä revennehissä!

  Tuo suonia kehreävi
  Suonikangasta kutovi
  Kalvokannu
  Punaposki Tuonen poika
  Punaise punainen nuora
  Vasten reittäsi vasenta,
  Alta oikean kätesi,
  Jolla uutta ummistaisin,
  Vetäisin veristä kiinni,
  Suonet yhtehen sitoisin,
  Päät on suonten solmeaisin!
  Kun en oikein osanne
  Veteä veristä kiinni,
  Itse suonia sitele,
  Päitä suonten sommittele,
  Suonet soutamattomiksi,
  Veri vuotamattomaksi!
  Ompeleista, sorruttele,

  Oinaan ja pukin pukkimissa.

  Santta Katriina emonen,
  Käy tänne kepein kengin,
  Sukin mustin muikuttele,
  Sukin valkein vaella,
  Punapauloin painattele,
  Sinirihmoin riuottele,
  Katso luota luomoasi,
  Tyköä tekemätäsi:
  Oinaspa kipokaponen
  Jo teki tihua työtä,
  Rupesi rumille töille,
  Painui töille törkeille.

  Vohlapa  pukkipa
  Poikasi teki pahoa,
  Lapsesi tihua työtä.

  Olutta pannessa.
  Mehiläinen liukas lintu,
  Nurmen kukkien kuningas,
  Lennä tuonne, kunne käsken,
  Kunne käsken ja kehotan,
  Meri pitkin, toinen poikki,
  Kolmas on vähän vitahan,
  Saarehen selällisehen,
  Luotohon merellisehen,
  Siell' on neiti nukkununna,
  Tinarinta riutununna,
  Nurmelle mesinukalle,
  Mesipellon pientarelle,
  Sivulla simainen heinä,
  Mesiheinä helmassansa;
  Pistä siipesi simahan,
  Kielesi tyvin metehen,
  Tuo simoa siivessäsi,
  Mettä kielen kantimessa,
  Heleästä heinän päästä,
  Kukan kultaisen kuvusta,
  Oluelle happaimeksi,
  Nousteheksi nuoren juoman!

  Kupehella kultaheinä,
  Vyöllänsä hopeaheinä;
  Omp' on heinä kolmisyrjä,
  Se on neien päärivoilla,
  Kupehella kuivettunna,
  Pääaloilla paisuhtunna,
  Siin' on viljalta simoa,
  Siinä mettä mielen määrin;
  Vert. Kal. XX: -
  Näätäseni, lintuseni,
  Rahankarva kaunoiseni,
  Mene tuonne, kunne käsken,
  Kunne käsken ja kehotan,
  Pohjan peltojen perille,
  Lapin lasten tanterille,
  Jossa tammat tappelevat,
  Orihit tasan panevat;
  Kourin hiivoa kokoa,
  Käsin vaahtea valuta,
  Suusta tamman tappelevan,
  Tasan ottavan orihin,
  Oluelle happaimeksi,
  Kaljalle kohottimeksi!

  ojentelevat;
  Tasan ottavat orihit;
  Vert. Kal. XX: -
  Oravani, lintuseni,
  Ottopoikani omani,
  Käyppäs käytettä kylästä,
  Hapatusta naapurista,
  Salo poikki, toinen pitkin,
  Kolmas on vähän vitahan,
  Mielusahan metsolahan,
  Tarkkahan Tapiolahan;
  Siell' on kolme korpikuusta,
  Petäjäistä puuta neljä,
  Nouse kuusehen norolla,
  Petäjähän kankahalla,
  Käpy pure käyessäsi,
  Kanna kaksi kynnessäsi,
  Oluelle käytteheksi,
  Kaljalle kohottimeksi!

  Orpolapseni omani,
  Vert. Kal. XX: -

  Onnen puolesta.

  Anna Luoja, suo Jumala,
  Anna onni ollakseni,
  Suo rauha eleäkseni,
  Hyvin ain' asuakseni,
  Oman pellon pientarella,
  Kaiken kartanon navalla,
  Iltapäiväni iloksi,
  Aamupäivän armahaksi;
  Ole puolla poikiesi,
  Aina lastesi apuna,
  Aina yöllisnä tukena,
  Päivällisnä vartiana,
  Vihoin päivän paistamatta,
  Vihoin kuun kumottamatta,
  Vihoin tuulen tuulematta,
  Vihoin saamatta satehen,
  Pakkasen palelematta,
  Kovan ilman koskematta!
  Aita rautainen rakenna,
  Kivilinna liitättele,
  Ympäri minun eloni,
  Kahen puolen kartanoni,
  Maasta saaen taivosehen,
  Taivosesta maahan asti,
  Asukseni, ainokseni,
  Tuekseni, turvakseni,
  Jonka turvin työt tekisin,
  Varan vettä souteleisin,
  Ett' ei liika liioin söisi,
  Vastus viljalta vetäisi!

  Aamuhetken a.
  elosta  kotini väkeni

  kartanosta  kaasoani, kansastani

  Oman kaiken

  Oravia pyytäissä.
  Annikki tytär Tapion,
  Simasuu Tapion neiti,
  Lyykistäite lypsämähän,
  Asetaite antamahan,
  Minun pyytöpäivinäni,
  Ajelenta-aikoinani;
  Ava auki aitan ukset,
  Luhin ukset longottele,
  Heitä oksalle osani,
  Konkelolle kohtaloni,
  Viisin viitatuhjoloista,
  Kuusin korpikumpuloista,
  Seitsemin salon seliltä,
  Kaheksin katajikoilta,
  Minun kohti koiriani,
  Koiriani, miehiäni,
  Laita koira haukkumahan,
  Sapakka sanelemahan;
  Viritä punainen lanka,
  Sinilanka siuvahuta,
  Jota myöten nuolen nousta
  Otsahan orava-poian,
  Kärsähän kävynpurian,
  Sinivillan sieramihin!

  Eeva piika pikkarainen,
  Lyykistyös  -stäös
  l., Asettuos a.
  Satikka
  Mielikki metsän emäntä,
  Puhas muori, muoto kaunis,
  Anna mulle ainojasi,
  Kanna mulle kaunojasi,
  Osottele mun osani,
  Kohti käännä kohtaloni,
  Ett' ei veisi viekkahammat,
  Etevämmät ennättäisi;
  Nosta orrelle osani,
  Kometolle kohtaloni,
  Pirahuta pienet kynnet,
  Karvat hienot hermahuta;
  Kukuttele koiriani,
  Haukuta hakioitani,
  Sisällä salon sinisen,
  Korven kultaisen koissa,
  Ele haukuta havuja,
  Kuusen oksia kukuta,
  Haukuta havun alaista,
  Kuusen oksan istujaista;
  Luo löyly eteämpätä,
  Kanna vainu kaukoaki,
  Vilullaki, vihmoillaki,
  Tuiskuillaki, tuulillaki,
  Jotta koiran kohti juosta,
  Penun julki julkotella,
  Mielusassa metsolassa,
  Tarkassa Tapiolassa!

  kaukempata,
  Säilläki, satehillaki,
  Mielikki metsän emäntä,
  Metsän armas antimuori,
  Metsolan metinen neiti,
  Metsän kultainen kuningas,
  Anna mulle ampumista,
  Anna kynttä suurempoa,
  Anna kynttä pienempeä,
  Kynttä keskikertahista,
  Komahuta kumpuroita,
  Oravat orolle saata,
  Rahat rannalle ajele,
  Jotta saisin sauvoin lyöä,
  Käsin, koprin kuopotella!
  Kun en saane sauvoin lyöä,
  Itse oksille osota,
  Itse kaarta kannattele,
  Pysyttele pyssyäni,
  Jotta ampua osaisin
  Oravaisen oksaselta,
  Metsän kissan kiikkuselta,
  Millä maksan maarahani,
  Verokuittini kuletan.

  Painajaista vastaan.

  Rahko rautasaappahassa
  Kiertävi kivistä vuorta;
  Pane Rahko painajainen
  Alle orren, alle parren,
  Alle rautaisen katoksen,
  Alle kellon kielettömän!
  Kun ei siitä kyllin liene
  Eikä tuostana totelle,
  On minulla mittaporkka,
  Puntari peräni alla,
  Omp' on säkki pääni alla,
  Säkki alla, toinen päällä,
  Johon pane painajaiset,
  Hiien kuoliat kokoa!
  Panen p., kokoan!

  Paiseissa ja ruveissa.
  
  Neitsy Maaria emonen,
  Rakas äiti armollinen,
  Ketreä sininen lanka
  Kultaisesta kuontalosta,
  Laske lanka taivahasta,
  Päältä pitkän pilven rannan,
  Jolla ma ruhon rupia,
  Jolla painan paisumia,
  Alennan yleneviä
  Sormella nimettömällä,
  Ihosta imentolaisen,
  Emon tuoman ruumihista!
  Puuhun puhkat kasvakohon,
  Puuhun puhkat, maahan mahkat,
  Vesoihin, vesikerähkät,
  Verinäppylät näreihin,
  Eikä ihmisen iho'on,
  Emon tuoman ruumihisen!

  Sinisestä k.
  Näreihin verinärämät,
  kivihin,
  Ruskea rupien neito,
  Paha paisetten emonen,
  Sivalla sialta kärsä,
  Varsan tantari tavota,
  Jolla ruskutat rupia,
  Jolla painat paisehia,
  Tämän ihmisen ihosta,
  Emon tuoman ruumihista;
  Poimi pois pahat rupisi,
  Vie ne maalle marjoiksesi,
  Suolle marjamättähiksi,
  Maalle mansikattomalle,
  Rupi suussasi suloa,
  Märkä keitä kielelläsi!

  seppä, kuningas,
  emäntä,
  Ihosta elävän miehen,
  mansikoiksi,
  Pullitar punainen neito
  Puno nuoroa punaista
  Vasemella polvellasi,
  Jolla juuria sitoisin,
  Rupia rutistaessa,
  Paisehia painellessa!

  Punaisella
  Paha on olla paisehissa,
  Vaiva vammoissa eleä;
  Vaka vanha Väinämöinen,
  Tietäjä ijän-ikuinen,
  Melasi merestä nosta,
  Lapiosi lainehesta,
  Jolla ruhtoat rupia,
  Äkämiä ähmittelet,
  Ihosta imento raukan,
  Emon tuoman ruumihista.

  Nosta miekkasi merestä,
  Rupia rutistamahan,
  Paisehia painamahan,

  Pakkasta vastaan.
  Pakkanen Puhurin poika,
  Talven poika hyytämöinen,
  Ele kylmä kynsiäni,
  Vaai varpahuisiani,
  Ele päätäni palele,
  Ele koske korviani,
  Kyll' on sulla kylmämistä,
  Paljoki palelemista
  Ilman ihmisen ihotta,
  Emon tuoman ruumihitta!
  Mene kylmä kyiset pellot,
  Kylmä soita, kylmä maita,
  Palele vesipajuja,
  Pane haavan pahkuroita,
  Koivun juuria kolota,
  Närehiä näykkäele;
  Kylmä kuumia kiviä,
  Palavia paateroita,
  Rautaisia kallioita,
  Vuoria teräksisiä,
  Vuoksen koskea kovoa,
  Imatrata ilkeätä,
  Meren Pohjan partahia,
  Äärettömän äprähiä,
  Kurimuksen kulkun suuta,
  Kinahmia kauheita!

  Pusurvin  Näservän
  hyyelmöinen  hyyhetyinen

  Talvipoika hyyheröinen,
  Elekä kohmo kopriani,
  Ennen kylmä Kiiron koski,
  Palele pahat pajukot,
  kylmiä  kuivia
  Ilman tilkan tippumatta,
  Pisaran pirahtamatta,
  ilkiöitä!
  Neitsy Maaria emonen,
  Rakas äiti armollinen,
  Tuo mulle utuinen turkki,
  Kanna villan karvallinen,
  Jolla tuima turveleime,
  Ett' ei pakkanen palele;
  Tulta tunge sukkihini,
  Hiilirätyt rättihini,
  Pakkasen palelematta,
  Kovan ilman koskematta!
  Tuo tänne utuinen pilvi,
  Kanna kaaren karvallinen,
  Lakka lämmin läikähytä,
  Utu soille, utu maille,
  U'uss' on hyvä eleä,
  Terhenessä tienaella,
  Pakkasen palelematta,
  Kovan ilman koskematta;
  Jos vielä vioille saisi,
  Muru kuuta, toinen voita,
  Pakkasen palelemille,
  Kovan ilman koskemille!

  Peuraa pyytäissä.

  Poron on synty Pohjosessa,
  Vilja on laskettu Lapista;
  Kasvoi sarvet kallioiset,
  Kippuraiset, käppyräiset,
  Poron oivasta otsasta,
  Poron päästä pättävästä;
  Pohjan akka kynsikyttä,
  Kynsikyttä, luu-hamara,
  Kynsien kyhäeliä,
  Käpälien käänteliä,
  Aukaise rahainen arkku,
  Viljan lukko luiahuta,
  Laske vilja vieremähän
  Pojan pyytäjän poluille,
  Pohjan peltojen periltä,
  Lapin lannan lappeasta,
  Minun pyytöpaikoilleni,
  Käytäville keinoilleni!

  kynsikykkä, Kynsikykkä

  Pistostaudissa.
  
  Neitsy Maaria emonen,
  Rakas äiti armollinen,
  Tuovos kultapihtimesi,
  Hopeaiset hohtimesi,
  Joilla puran puuttehia,
  Joilla päästän päättehiä,
  Syämestä syyttömästä,
  Vatsasta viattomasta!
  Kun ei siitä kyllin liene,
  Itse ilmoinen Jumala,
  Itse ilman Herra Jesus,
  Pihet pilvistä lähetä
  Alta taivahan atulat,
  Teräsleuvat, vaskivarret,
  Jolla nostan noian nuolet,
  Keion keihä'ät ylennän,
  Ihosta alastomasta,
  Vallan vaattehettomasta!
  Jos viel' ei apua saisi,
  Tule Luoja loitsemahan,
  Kaikkivalta katsomahan,
  Jumala puhelemahan,
  Pirulaisen pistoksille,
  Kehnon keihä'än nenille;
  Tuovos tuolta voitehia
  Päältä taivahan yheksän,
  Kultaisessa kuppisessa,
  Hopeaisessa va'issa,
  Jolla voian voipunutta,
  Pahoin tullutta parannan!

  Atulat alinomaiset,
  Pihet Pilvelän pajasta,
  nouan nuolen, keihä'än
  Oi Ukko, ylijumala,
  Mies totinen, toimellinen,
  Alla taivahan asuja,
  Päällä pilvien pysyjä,
  Pihet pilvestä pirota
  Käteheni oikeahan,
  Joill' on varret maanmatoiset,
  Terät kirjokäärmehiset!
  Niillä nostan noian nuolet,
  Veän pois veriset äimät,
  Ihosta imehno raukan,
  Karvoista kavon tekemän.

  käätty käärmehiset!
  Itse seppä Ilmarinen,
  Takoja ijän-ikuinen,
  Teeppäs pihet pikkuruiset,
  Atulat ani-vähäiset,
  Jolla nouan Lemmon nuolen,
  Verisen vetäisen veitsen,
  Ihosta imento raukan,
  Emän tuoman ruumihista!
  Tämä ei mies manalle joua,
  Tukka pitkä tuonelahan,
  Ilman tau'in tappamatta,
  Oman surman ottamatta.

  Oiva t.
  Akka Manteren alainen,
  Poika pellon pohjimmainen,
  Tule luota katsomahan,
  Likeltä tähyämähän,
  Ett' ei surma liioin söisi,
  Tauti viljalta vitaisi;
  Polvillasi ponnistaite,
  Kyntymäisillä kykene,
  Noian nuolta nostamahan,
  Piiliä peruuttamahan;
  Tartu hampahin takaisin
  Noian nuolen nystyrähän,
  Pirun piilien perähän,
  Kun ei tuostana totelle,
  Nosta maasta miehiäsi,
  Mannusta urohiasi,
  Miehen ainoan avuksi,
  Yksinäisen ympärille!

  Tyköä t
  Hiien  Lemmon
  Akka Pohjolan sokea,
  Ulappalan umpisilmä,
  Tule nuolet noutamahan,
  Keihä'ät kerittämähän,
  Ampurauat raastamahan,
  Äkähät erottamahan,
  Ihosta alastomasta,
  Varsin vaattehettomasta!
  Ja kun ei totelle tuosta,
  Omp' on ukko Pohjan maalla,
  Kivikynsi, rautahammas,
  Se on nuolien vetäjä,
  Keinojen kehitteliä,
  Äkähien ällyttäjä;
  Tule ukko ottamahan,
  Kivikynsi kiskomahan,
  Teräsleuka tempomahan,
  Rautahammas raastamahan,
  Tule noua noian nuolet,
  Keion keihäät keritä,
  Kivisillä kynsilläsi,
  Rautaisilla hampahilla,
  Pistoksilla pistämästä,
  Lähöksillä läätämästä;
  Nuolet katkaise kaheksi,
  Keihäs kolmeksi murenna,
  Käännä kärki käppyrähän,
  Nenä sylttyhyn syseä!

  Portto  Akka Väinölän
  Eukko emäntä,
  Leuvoilla teräksisillä,
  Rauta ruttuhun rutaise,
  Terä s.
  Tule akka Pohjolasta,
  Tule tänne tarvittaissa,
  Okahia ottamahan,
  Vaarnoja vetelemähän,
  Keihoja kehittämähän,
  Ailahia appamahan.
  Emon tuoman ruumihista,
  Immin kantaman ihosta;
  Kun eipä totelle tuosta,
  Omp' on seppo Pohjolassa,
  Tule seppo Pohjolasta,
  Pikku pihtiset käessä,
  Joilla ottelen okahat,
  Joilla vaarnoja vetelen,
  Ihosta imento raukan,
  Vaivaisesta vartalosta!

  Äkäitä
  Omp' on kokko Turjan maalla,
  Joll' on kelpo kourottimet,
  Viis' on kynttä varpahissa
  Kuni viisi viikatetta,
  Suu sen on tulen palava,
  Kita kiiran lämpiävä,
  Silmät selvät siiven päässä,
  Näkimet kynän nenässä;
  Tule kokko Turjan maalta,
  Laskeu Lapista lintu,
  Sie olet iskiä ikuinen,
  Tule iske tuokin isku,
  Iske yksi kyntyesi
  Kivehen alaperähän,
  Toinen koprasi kohota,
  Iske keion keihä'äsen,
  Äkähäsen Äijön poian,
  Nuolen nystyjen nenähän;
  Veä pois verinen nuoli,
  Tempaise terävä äimä,
  Miehestä mölyävästä,
  Urohosta uhkavasta!

  koillisessa,
  sill' on alla, Katsimet n.
  selän takana;
  Tule nuolet nyhtämähän,
  Äkähät erottamahan,
  kynsiäsi
  Iske toinen kyntyesi
  Keion keihä'än terähän,
  - Sian harjakset sivalla,
  Karvasta iso kapehen,
  Vaivaisesta vartalosta!
  Ota Piru pistoksesi,
  Keitolainen keihä'äsi,
  Urohosta ohkavasta,
  Miehestä mökisevästä;
  Mit' oot tyvin työntänynnä,
  Latvoin poies lappaele;
  Mitä latvoin laskenunna,
  Tyvin poies työnnyttele!
  Ammu tuonne nuoliasi,
  Keikuttele keihojasi,
  Ammu Pohjolan perähän,
  Lapin maahan laakeahan,
  Hirven hienoihin lihoihin,
  Petran pienen palleahan!
  Kun ei siitä kyllin liene,
  Ammu tuonne ammuksesi
  Vuorehen terässekahan,
  Rautaisehen kalliohon;
  Ammu päälle pilven longan,
  Mustan pilven pikkaraisen,
  Reunahan punaisen pilven,
  Maksankarvaisen malohon,
  Jost' ei pääse päivinänsä,
  Selviä sinä ikänä!

  mustan pilven,
  Sivuhun sinisen
  Ota Lempo lentimesi,
  Piru piilisi peruuta,
  Vekarasi vemmeloinen;
  Nysin nuolesi nykäise
  Min pikemmin, sen paremmin
  Saatua minun sanani;
  Veä pois veriset neulat,
  Temmo äilähät äkäiset,
  Jotka ennen tehnyt lienet
  Pahan tammen taittumista,
  Puun murskan murenemista!
  Ammu keito keihojasi,
  Sulittele nuoliasi,
  Piru piikkisi lähetä,
  Suurille sotakeoille,
  Miesten tappotanterille,
  Korpin koikkuvan kitahan,
  Suuhun vankuvan variksen,
  Korpin ne etemmä vieä,
  Kauvas kantoa variksen,
  Sukuhusi, syntyhysi,
  Herja heimokuntanasi,
  Jott' ei kuulu kuuna päänä,
  Ei näy sinä ikänä!

  kehno  keito
  keihä'äsi,
  piikkisi tavota  tapoa

  pitkät hampahasi,
  Tuima tuurasi tavota,
  nuolet,
  ijäti  ikäti
  v., kaimata
  Ota pois okasi Hiisi,
  Pirulainen pistimesi,
  Äkähäsi Äijön poika,
  Lempo lehtikeihä'äsi,
  Ihosta imentolaisen,
  Vaimon tuoman vartalosta,
  Ennen päivän nousemista,
  Auringon ylenemistä!
  Tuonne pistä pistimesi,
  Lentimesi lennähytä,
  Tunge tuonne keihä'äsi,
  Äkähäsi ällittele,
  Kontion kovihin luihin,
  Karhun kiljuvan kitahan,
  Kolmen kontion kotihin,
  Kahen karhun kartanohon!
  Kun ei siitä kyllin liene,
  Ammu tuonne nuoliasi,
  Ärjytä äkähiäsi,
  Lentimiäsi lähetä,
  Perähän oman emosi,
  Kantajasi kainalohon,
  Syämehen siittäjäsi,
  Keuhkoihin kerittäjäsi,
  Ele ihmisen iho'on,
  Karvoihin kavon tekemän!

  Pikatuoni pistoksesi,
  Okahasi Tuonen orja,
  imehnolaisen,
  Immin tuoman ruumihista,
  Karvoista  karvasta
  kavon tekemän,
  Sylki tuonne keihojasi,
  Ällytä äkähiäsi,
  Tunge tuuroasi, Äikytä ä.

  Pyssyä lumotessa.

  Tule poika Pohjolasta,
  Lapsi täyestä Lapista,
  Tunge turpea kätesi,
  Paina paksu peukalosi,
  Liitä sormesi lihava,
  Kulkkuhun kuparijousen,
  Pyssyn suuren suun etehen,
  Kirnun rautaisen kitahan,
  Jott'ei lyijy miestä löisi,
  Tinapalli paiskoaisi!
  Kun ei tuosta kyllin liene,
  Eikä poika Pohjolainen
  Voine luovia lumoa,
  Tukkia tulista suuta,

  Itsepä isä Jumala,
  Itse ilman herra Jesus,
  Paras luovien lumoja,
  Syänmarjan syyteliä,
  Joka luovin luoa taiat,
  Luoville lopun lukea,
  Vetäös vetinen verho,
  Hyyhmäkalvo kasvattele,
  Puota talma taivahasta,
  Vihamiehen viinikkohon,
  Vettä vänkille vetäös,
  Rasva rauan suumalohon,
  Jott' ei tukki tulta löisi,
  Saisi vänkki valkeata!
  Verikoira ventolainen
  Kun se lyijyn lykkeävi,
  Luovin luiskahuttanevi,
  Saata se saparohonsa,
  Perällänsä pyörähytä;
  Hirven nahka Hiien maalta
  Pyssynsä pivertakohon,
  Vänkkipannun vääntäköhön,
  Lyijynsä lyhentäköhön,
  Musertakohon munansa,
  Jott' ei vierisi vioille,
  Eikä vaivoille vajoisi,
  Ylitse Jumalan luonnon,
  Tahon miehen taivahisen!

  Tinapilppu p.
  tuima l.
  litistäköhön,

  Pyydyksiä pannessa.
  Anna Ukko kirvehesi,
  Hopeainen tapparasi,
  Jolla puuta hakkaelen;
  Hakkoan metisen haavan,
  Metiseltä mättähältä,
  Kultaiselta kunnahalta,
  Tyven työnnän taivosehen,
  Latvan maahan laskettelen,
  Tyven pohjanluotehesen,
  Latvan iskien itähän.
  Sa'a siitä varvuilleni,
  Näille puille puhtahille,
  Varvuille valantehille,
  Sa'a mettä taivosesta,
  Sima pilvestä pirota;
  Sa'a mettä latvaselle,
  Siitä kuorelle simoa,
  Mesi syämehen sula'a!
  Sa'a Ukko uutta lunta,
  Visko'os vähän vitiä,
  Jäälle aivan iljanelle,
  Kankahalle kaljamelle,
  Ett' ei tunnu miehen jälki,
  Eikä haise miehen henki!
  Jospa jälkiä näkyisi,
  Se jälki jäniksen jälki,
  Jospa henki haisahtaisi,
  Se haju metsän havuilta.
  Ota vitsa viiakosta,
  Kolmen koivun kannaksesta,
  Jolla viitoja vitelet,
  Vapistelet varvikoita;
  Ku on laiska, lyö vitsalla
  Näille maille, mättähille,
  Muien ansojen alatse,
  Muien pauloja paeten!

  taivutan lumehen,
  siitä  hieman
  Hyvä ukko, kaunis ukko,
  Metsän kultainen kuningas,
  Anna mulle uuhiasi,
  Oinahiasi omia;
  Vasten miehiä varusta,
  Kohti miehiä kohenna,
  Parahinta paiastasi,
  Lihavinta liivistäsi,
  Visko villa vihkojasi,
  Paksupallioisiasi,
  Alle näien ansojeni;
  Pistä pellavaspivosi,
  Sekä kultakuontalosi,
  Tuona yönä ensimäisnä,
  Toisna yönä keskimäisnä,
  Viikon päästä viimeistäki,
  Hopeaisen orren alle,
  Varvan vaskisen varalle!

  Lupi luppakorviasi;
  Pellavaskuposiasi,
  Mielus metsolan emäntä,
  Metsän viljainen emäntä,
  Veä riistaista rekeä,
  Tavaraista talluttele,
  Kohen kultalankojani,
  Vaskisia varpojani;
  Jo nyt yönä ensimäisnä
  Pyörähytä pölkkyäni,
  Kun et joua ensimäisnä,
  Niin on tuovos toisna yönä,
  Kun et tuone toisna yönä,
  Toki tuovos kolmantena,
  Viikon päästä viimeistäki!
  Et emäntä lienekkänä,
  Jos et anna aiallani,
  Ijälläni ilmauta,
  Näinä pyytöpäivinäni,
  Ja anelo-aikoinani.

  Oi mielu metsän e.
  tuone e.
  toisnakana, Tuoppa toki
  Simanter metsän emäntä,
  Tinatuppi, vyö hopea,
  Jok' elelet vuorimailla,
  Vaskivuorilla remuilet,
  Laita pisin piikojasi,
  Paras palkkalaisiasi,
  Vuori-aitat aukomahan,
  Retket reiahuttamahan,
  Anna juosta juonen pitkän,
  Vuorikarjan karkaella,
  Päitse muien pyyöksien,
  Muien ansojen alatse,
  Risujani rikkomahan,
  Orsiani laukomahan;
  Kun ei juosne joutusasti,
  Vikevästi viiletelle,
  Hiien hiilet kiihkeimmät
  Alle jalkojen takaisten,
  Jotka polttavi porolla,
  Kypenillä kynsäisevi!

  Rekikelin tarpeessa.

  Laske Ukko uutta lunta,
  Visko hienoa vitiä,
  Lunta korjan luikutella,
  Vitiä re'en vilata,
  Peitä maalta marjan varret,
  Kattele kanervan varret!

  Revonpyydössä.
  
  Kuippana metsän kuningas,
  Havuhippa, naavaparta,
  Metsän ehtoinen emäntä,
  Metsän armas antimuori,
  Suostu näihin suoloihini,
  Taivu talkkunaisihini,
  Syötä miestä mämmilläsi,
  Talkkunallasi taputa,
  Pane kulta kulkemahan,
  Hopea vaeltamahan,
  Kullaista kujoa myöten,
  Hopeaista tietä myöten,
  Kultaisehen kuppisehen,
  Hopeisehen hohtimehen;
  Aja vilja vikkelästi,
  Metsän karja kapperasti,
  Rakettuihin rautoihini,
  Tehtyihin teräksihini;
  Sitte luoksi saatuansa,
  Paikalle osattuansa,
  Ramahuta rautojani,
  Tempaise teräsneniä!

  Tiettyihin t.
  Tempoa
  Suostu metsä suoloihini,
  Talkkunoihini Tapio,
  Metsän kultainen kuningas,
  Havuhattu, naavaparta,
  Mi merkki metsän emäntä,
  Tinatuppi, vyö hopea,
  Rannikko rahojen vanhin,
  Louhi Pohjolan emäntä,
  Raskuta rahaista kättä,
  Kättä kirja kiimottele,
  Nyyrikki Tapion poika,
  Mies puhas punakypärä,
  Siniviitta, valkoparta,
  Ota kynsinen kypärä,
  Kylvä kynttä pienemmäistä,
  Kylvä kynttä suuremmeistä,
  Anna tulla tuusimatta,
  Viipymättä virtaella,
  Sukin mustin muikuvia,
  Konstin koiven kantavia,
  Minun pyytöpaikoilleni,
  Käytäville keinoilleni;
  Muille valkeat valitse,
  Mulle mustat kelpoavi,
  Kun ei täyvy tännempänä,
  Niin tuo maalta tuonnempata,
  Ylitse salon yheksän,
  Sa'an taipalen takoa!

  Rammikko v.
  Kantajia kuulun koiven,
  Mulle mustaset sopivi,
  Ketukseni kelpoavi,
  Ahon ainoinen emäntä,
  Ahon vippa valkopaita,
  Ylös nouse, nostataite,
  Itseäsi huuetahan,
  Väkeäsi tarvitahan;
  Nykäise nyherviäsi,
  Visko villahäntiäsi,
  Katko karvapalliasi,
  Kohti miestä pyytäveä,
  Kohti konstia urosta;
  Ututyttö, neito terho,
  Utu silmille sivalla,
  Terhen korville karista,
  Viljan vierivän etehen,
  Jott' ei kuule kulkevata,
  Ei näe vaeltavata!
  Päistärys pätevä neito,
  Päistärten päristeliä,
  Päristele päistäriä,
  Karistele kaapujasi,
  Sinisen salon sisässä,
  Metisessä metsolassa;
  Anna tulla tuusimatta,
  Vikomatta vieretellä,
  Uron tuuhun tuntematta,
  Miehen vainun vainumatta,
  Minun pyytöpaikoilleni,
  Käytäville keinoilleni,
  Ristirinnat Pohjolasta,
  Mustaturkit Turjan maalta,
  Herrojen hetulehiksi,
  Valtamiesten vaattehiksi!

  Ristikko Tapion neito,
  muilta mailta,

  Rikkeissä.
  
  Oi Ukko ylinen herra,
  Pilven päällinen jumala,
  Tule tänne tarvittaissa,
  Ajaite anottaessa,
  Nämät tuskat tuntemahan,
  Hätäpäivät häätämähän,
  Rikonnaiset riisumahan,
  Puutunnaiset purkamahan;
  Tuo mulle tulinen miekka,
  Säkehinen säilä kanna,
  Jolla riitsin rikkehiä,
  Jolla haittoja hajotan,
  Hiien koin on kuosielen,
  Ilkeän iki asetan,
  Tuskat tuulille jakelen,
  Kivut aavoille ahoille!

  Tämä päästö päästämähän,
  Kykkärä kerittämähän,
  tuulen teitä myöten,
  Ukko taivahan napainen,
  Remupilven reunahinen,
  Veäte tänne verhokseni,
  Avukseni, ainokseni,
  Tämä pulma purkamahan,
  Ankara asettamahan,
  Työt kehnot kerittämähän,
  Pahat päivät päästämähän,
  Koita Hiien kuosimahan,
  Rikkehiä riisumahan,
  Miekalla tuliterällä,
  Säilällä säkenevällä,
  Jonka kuu kärestä paistoi,
  Päivä västistä välötti!

  Remupilvien pitäjä,
  taivahasta,
  hieromahan, Rikkehistä
  Ukko taivahan napainen,
  Retupilven reunimmainen,
  Tule tänne turvikseni,
  Puuttehien purkajaksi,
  Päättehien päästäjäksi;
  Ota suusta surman suitset,
  Kaulasta manalan kahle,
  Tuonen ohjat olkapäältä,
  Hätähisen huutaessa,
  Pakkohisen parkuessa;
  Tuo mulle tulinen miekka,
  Säkehinen säyähytä,
  Tulisen tupen sisässä,
  Käteheni oikeahan,
  Jolla tuon pahan puserran,
  Jolla konnan kopristelen,
  Hosuelen Hiitolaisen,
  Häjyläisen häisyttelen,
  Ett' ei nosta nokkoansa,
  Eikä päätänsä päristä,
  Sinä ilmoisna ikänä,
  Kuuna Herran valkeana!

  Tämän purmun purkajaksi,
  Tämän risman rikkojaksi  riisujaksi;
  pirun pitelen,
  Hiitolaista, Häjyläistä h.
  Jolla Hiiet hirvittelen,
  Kalmalaiset karkottelen,
  Ukko kultainen kuningas
  Pääni päällä taivosessa,
  Yllä taivosen yheksän,
  Päällä kuuen kirjokannen,
  Tuo mulle kipuinen kirves,
  Valahuta vaskiponsi,
  Jolla haitat hakkaelen,
  Lemmon nuolet leikkaelen,
  Painelen pahoa miestä,
  Murhamiestä muttiloitsen,
  Sekä hillon hittoloita,
  Mustarintoja murennan,
  Ristittyä rikkomasta,
  Tehtyä teloamasta!
  Tule Luoja turvakseni,
  Avukseni, annokseni,
  Puhumahan puoleltani,
  Vierestäni virkkamahan,
  Rikkehiä riitsimähän,
  Kiroja kerittämähän,
  Katehia kaatamahan,
  Vihansuovat sortamahan,
  Pirulaista pieksämähän,
  Paholaista painamahan,
  Ähkyjä asettamahan,
  Myhkyjä mysertämähän,
  Kivut kiinni ottamahan,
  Amputauit tappamahan,
  Aina Herran hengen kautta,
  Sanan voimalla Jumalan!
  Nouse meri miehinesi,
  Umpilampi ukkoinesi,
  Jokelainen joukkoinesi,
  Kaikin kansakuntinesi,
  Nämät jaksot jaksamahan,
  Kykkärät kerittämähän,
  Tätä hiittä hieromahan,
  Juutasta rutistamahan,
  Perkelettä pieksämähän,
  Pirua puristamahan,
  Rikonnaista riisumahan,
  Puutunnaista purkamahan,
  Syömähän kylän kiroja,
  Lausehia lappamahan!

  Jokelaki j.
  Hiien kulmut lappamahan,
  repäisemähän,
  Häjyä hävittämähän,
  Omp' on kokko koillisessa,
  Maini lintu Turjan maalla,
  Sata miestä siiven alla,
  Sata toinen päällä siiven,
  Tuhat purston tutkamessa,
  Kymmenen joka kynässä,
  Miehet kaikki miekkoinehen,
  Urohot ase'inehen,
  Kaikki rauaista väkeä,
  Tuota Väinölän väkeä.
  Tule kokko koillisesta,
  Laskeu Lapista lintu,
  Tätä päätä päästämähän,
  Henkeä pelastamahan,
  Rikkeitä riisumahan,
  Puutteita purkamahan,
  Syömähän kylän kiroja,
  Lauseita lappamahan!

  hännän tutkamella, kynällä,
  orusinehen,
  Nuo on kaikki tietäjiä,
  Puhumahan puolestani,
  Virkkamahan vierestäni,
  Lainehia
  Pese Jesus peiposeni,
  Puhu Jesus pulmuseni,
  Huuho Herran hurmehella,
  Herran vaahella valele,
  Kylän liioista limoista,
  Mieron mielijohtehista,
  Naisten naarojen seasta,
  Kusikinnerten kerasta,
  Huoran hurmevaattehista,
  Veripaioista pahoista;
  Riisu peipo rikkehistä,
  Päästä päivistä pahoista,
  Laita liiat liikkumahan,
  Pahat tau'it taantumahan,
  Ennen päivän nousemista,
  Koin Jumalan koittamista!

  peivostani, pulmustani,
  Kusikinttujen kiroista,
  Virtsakinnerten kinoista,

  Saarvanpyydössä.

  Ristoppi on virran vanhin,
  Joen kultainen kuningas,
  Nokiatar neito nuori,
  Kaitsia jokisen karjan,
  Kaiota jokinen karja,
  Juoksuta joen näköisnä,
  Korjuen kiven koloista,
  Karjehella kallioista,
  Hopeaisehen ovehen,
  Kultaisehen ikkunahan,
  Pehmeille pääaloille,
  Villaisille vuotehille!
  Sata on saatua ojoa,
  Tuhat tuojoa puroa,
  Yks' on oja ottamassa,
  Hopeaisella ovella.
  Kun ei täy'y tännempänä,
  Tuovos tuolta tuonnempata,
  Sivulta Imantrajärven,
  Pitkin Pohjolan jokea,
  Yli pyytäjän yheksän,
  Alta katsojan kaheksan!
  Kun sa saatat aika saarvan,
  Ajat aallon karvallisen,
  Hopeaisehen ovehen,
  Kultaisehen ikkunahan,
  Annan kullat kuun-ikuiset,
  Päivän selkoiset hopeat.

  Sadetta poistaissa.

  Herkeä hyvä Jumala
  Satamasta, tuulemasta,
  Pitämästä pilvisäitä;
  Ukko taivahan jumala,
  Itse ilman suuri herra,
  Vie pilvet Venäjän maalle,
  Kanna kaaret Karjalahan,
  Siellä vettä vuotetahan,
  Siell' on akka lapsen tehnyt,
  Ei ole vielä vettä nähnyt!
  Siellä pieni poikalapsi,
  Sekä toinen tyttölapsi,
  Yksi-öiset, kaksikuiset,
  Kaikki vielä kastamatta.

  Vieppä pilvi Viipurihin,
  Pilven kaari kaupunkihin,

  Sairaita loitsiessa.
  Nouse vanha Väinämöinen,
  Ukko herkeä unesta,
  Pojan ainoan avuksi,
  Miehen kuulun kumppaliksi,
  Tässä työssä työlähässä,
  Valantehessa vaikeassa,
  Nyt minua tarvitahan,
  Tarvitahan, vaaitahan,
  Syvän synnyn tietäjäksi,
  Ison pulman purkajaksi,
  Lähtiessäni sotahan,
  Kera tau'in tappelohon!
  Ukko vanha Väinämöinen,
  Tietäjä ijän-ikuinen,
  Tule tänne tarvittaissa,
  Käy tänne kutsuttaissa,
  Tääll' on huono huokumassa,
  Vähävoipa vuotehessa,
  Tau'issa tavattomassa,
  Nimen tietymättömässä,
  Alta lattia lahovi,
  Päältä peite märkänevi!
  Ota vasta varjostasi,
  Vyöltäsi simainen siipi,
  Pyyhi pois pyhät kipunat,
  Pyhät saastat sammuttele,
  Metisellä vastallasi,
  Simaisella siivelläsi,
  Nosta tauti taivahalle,
  Tuskat tuulelle jakele,
  Tuulen tuonne tuu'itella,
  Pahan ilman paiskatella,
  Pohjan pitkähän perähän,
  Lapin maahan laakeahan,
  Alle aaltojen syvien,
  Päälle mustien mutien,
  Kuss' ei kuuta, aurinkoa,
  Ilmoa ihailtavata!

  Neitsy Maaria emonen...
  sorsat
  Itse ilman Herra Jesus,
  Taivahallinen Jumala,
  Tule tänne tarvittaissa,
  Käy tänne kutsuttaessa,
  Täällä poikasi potevi,
  Sikiäsi sihkeröipi!
  Syle Jesus sylkeäsi,
  Kaikkivalta vaahtoasi,
  Kipe'ille voiteluksi,
  Pahoille paranteluksi,
  Tehkös yöllä terveheksi,
  Päivällä paranneheksi,
  Ehommaksi entistänsä,
  Paremmaksi muinoistansa!
  Itse ilmoinen Jumala,
  Itse henki Herra Jesus,
  Tungeite tähän tupahan,
  Ajaite katoksen alle,
  Suin sulin puhellessani,
  Hengin huokuellessani;
  Anna mulle henkeäsi,
  Suutasi sula Jumala,
  Suustasi puhelemahan,
  Hengestäsi huokumahan:
  Minkä suustani puhelen,
  Se suusta sulan Jumalan,
  Minkä huovun hengestäni,
  Herran hengestä hyvästä!
  Sin' itse isä Jumala,
  Puhu suulla puhtahalla,
  Läsnä Luoja lämpöisellä,
  Kaikille katsottaville,
  Ett' ei yötänä poteisi,
  Päiveänä sairastaisi!

  Herra h., Päätäsi pätösen poika,
  päästäni panelen,
  Se päästä parahan Herran!
  Itsepä isä Jumala,
  Tule Luoja loitsimahan,
  Jumala puhelemahan,
  Kaikkivalta katsomahan,
  Tehkös yöllä terveheksi,
  Päivällä imanteheksi;
  Pyhäellöspä sanoilla,
  Lauhutellos lausehilla,
  Sinun on sanat pyhäiset,
  Lausehesi laaulliset.
  Puhu suusta puhtahasta
  Apua alinomaista
  Kaikenlaisille vioille,
  Jott' ei tuska päällä tunnu,
  Pakko ei syämehen paneite,
  Jott' ei tunnu pikkuistana,
  Vaivoa vähäistäkänä!

  pakene,
  Varjele vakainen Luoja,
  Katso kaunoinen Jumala,
  Heitä Herra henkeäsi,
  Luoja lämmintä lähetä,
  Ylähältä taivosesta,
  Alahalle maahan asti,
  Tekemähän terveyttä,
  Rauhoa rakentamahan,
  Ett' ei vietäisi vioille,
  Vammoille ve'ettäisi!
  Jos vioille vietänehe,
  Vammoille valettanehe,
  Tehkös jällen terveheksi,
  Kaikin puolin kaunihiksi,
  Alta aivan terveheksi,
  Keskeä kivuttomaksi,
  Vieriltä viattomaksi,
  Päältä tuntumattomaksi!

  Kahen puolen k., auerettomaksi,
  nuurumattomaksi!
  Oi Luoja ylijumala,
  Katso luota luomoasi,
  Tyköä tekemätäsi;
  Ole yöllisnä tukena,
  Päivällisnä vartiana,
  Jotta saisi sairas maata,
  Vikahinen vieretellä,
  Huono kuolotta levätä,
  Tuskahinen tunnin olla;
  Ja vielä vara pitäös,
  Jott' ei tuskille tulisi,
  Ei painuisi pakkoloille:
  Paha on olla pakkoloissa,
  Tuhma tuskissa levätä!
  Puhas vesi, veen emäntä,
  Veen emäntä, veen isäntä,
  Tee nyt mua terveheksi,
  Entisellensä ehoksi,
  Kun ma ainoisin anelen,
  Annan uhriksi sinulle,
  Leppeä lepytteheksi,
  Suoloja sovitteheksi!

  Leppä sun lepyttäköhön,
  Suolat sun sovittakohon!

  Salvaessa.
  
  Hiien ukko, Hiien akka,
  Helvetin tulinen parta,
  Tuoppas vuoresta väkeä,
  Mäen päältä myhkyröitä,
  Tämän paltin painajaksi,
  Ankaran asettajaksi,
  Jott' ei sorkka suosta nouse,
  Kavio kovasta maasta!
  Portto Pohjolan sokea,
  Ulappalan umpisilmä,
  Lypsä tänne maitoasi,
  Tiputa nisuksiasi,
  Rauan rahnoihin pahoihin,
  Tulen tuiki polttamille,
  Ett' ei visvoille viruisi,
  Eikä ruohtuisi raville,
  Eikä kauvan karvastaisi,
  Viikkoa vihotteleisi!

  Sidettä laittaessa.
  Neitsy Maaria emonen,
  Pyhä piika taivahinen,
  Vyöhyt kultainen kuto'os,
  Hopeainen huolitellos,
  Sio silkkivyöhyellä,
  Puuttele punaisellasi,
  Paikkoja vikauneita!
  Kun ei siitä kyllin liene,
  Siteheksi Luojan silkki,
  Herran kaapu katteheksi,
  Salvaksi sana Jumalan,
  Herran henki peitteheksi;
  Antakohon armo Luojan,
  Saakohon sana Jumalan,
  Ett' ei vietäisi vioille,
  Eikä vammoille valuisi!

  Maarian kalvo k.
  pelsi  kelsi

  Tule akka Pohjolasta
  Korikupponen käessä,
  Vati vaskinen korissa,
  Kynä kultainen va'issa,
  Voitelemahan vikoja,
  Haavoja sitelemähän!

  Siikasen vaivassa.
  Neitsy Maaria emonen,
  Rakas äiti armollinen,
  Anna hyvät hyppysesi,
  Tuovos sormesi soreat,
  Sopimahan sormikseni,
  Käsikseni kääntymähän,
  Joilla siikasen sivallan,
  Nopon poies nuhlavaisen,
  Ett' ei viikkoa vihoa,
  Eikä kauvan karvastele!

  Siikanen sivaltamahan,
  Noppomahan nuhlavainen,
  Neitsy Maaria emonen,
  Pyhä piika taivahinen,
  Ota kultavakkasesi,
  Aukaiseppa kulta-arkku,
  Ota siitä kulta-onki,
  Simasiimainen sivalla,
  Ongittele kulta-ongin,
  Simasiimoin siimottele,
  Siikasta sisästä silmän,
  Siit' ulos, josta sisähän!

  Sikojen puolesta.

  Suvetar, valio vaimo,
  Etelätär luonnon eukko,
  Syöttele minun sikoja,
  Apata alaneniä,
  Kun lasken siat erille,
  Alakärsäni aholle,
  Rannalle meryttä vasten,
  Vasten merta hiykiäistä!

  Alapääni appehille,

  Sodassa.
 
  Ukko julkinen jumala,
  Taatto taivon valtioija,
  Ole puolla poikiesi,
  Aina lastesi apuna;
  Piä pilvissä keräjät,
  Sekehissä selvät neuvot,
  Iätä iästä pilvi,
  Toinen lännestä lähetä,
  Pilvi kolmas koillisesta,
  Syrjin yhtehen syseä,
  Sa'a vettä vänkin päälle,
  Lunta lukkojen etehen,
  Suurena sotakesänä,
  Vainovuonna vaikeana,
  Jott' ei lukko tulta löisi,
  Vänkki vääntäisi savua,
  Ei kuuluisi ruuin ruske,
  Pahan jauhon paukahusta,
  Tätä vasten vaimon lasta,
  Kovin konstia urosta!

  taivahasta,
  Vettä vänkille vetäise,
  Pistä pilveä vähäisen,
  Suurina sotakesinä,
  Vainotienä v.
  laukeaisi,
  Saisi sanki valkeata,
  Ukko kultainen kuningas,
  Vaari vanha taivahinen,
  Tue mulle tulinen turkki,
  Päälleni panuinen paita,
  Saaessa minun sotahan,
  Tapahtuissa tappelohon;
  Tee mulle kivinen muuri
  Eteheni seisomahan,
  Kukalikki kuutta syltä,
  Syltä seitsentä sivulta,
  Josta poika ponnistaime
  Vastahan vihollisia,
  Ett' ei pää pahoin menisi,
  Kaulan varsi katkeaisi,
  Hivus hieno lankeaisi,
  Tukka turhi'in tulisi,
  Rauan kirkkahan kisassa,
  Terän tuiman tutkamessa!

  Miehen päätä päästämähän,
  Kuutta syltä kunne päin,
  Seitsentä pitemmin puolin,
  Varjele vakainen Luoja,
  Kaitse kaunoinen Jumala,
  Ett' ei poika pois tulisi,
  Emon lapsi lankeaisi,
  Luojan luomalta luvulta,
  Jumalan sukeamalta,
  Noilla tappotanterilla,
  Suurilla sotakeoilla;
  Pane enkelit etehen,
  Toiset enkelit taakse,
  Kupehelle kummallenki,
  Miehen päätä päästämähän,
  Henkeä lunastamahan,
  Ett' ei pää pahoin menisi,
  Hyvä tukka turmeltuisi,
  Hienot hiutuisi hivukset!
  Päästä Luoja, päästä luonto,
  Päästä päällinen Jumala,
  Päästä miehet miekkoinensa,
  Laivakunnat lastinensa,
  Suurilta sotatiloilta,
  Miesten murhalainehilta;
  Jou'u päästö päästämähän,
  Ahinko avoamahan,
  Yks' on päivä miehen päätä,
  Tunti tukkoa urohon!
  Piä Jesus pysty neuvo,
  Tarkka neuvo taivosesta,
  Lapsen luomasi etehen,
  Ett' ei poika pois tulisi,
  Emon tuoma erkaneisi,
  Luojan luomalta laulta;
  Tee mulle kivinen kilpi,
  Tarha rautainen rakenna,
  Jonka tappelen takoa,
  Jonka alta ammuskelen,
  Ett' ei pysty surman piilit,
  Terärauat tee vikoa,
  Vaikk' ois' vaskesta valettu,
  Hopeasta huoliteltu,
  Terä kullan kuuraeltu;
  Terä ruttuhun rutista,
  Tutkan sylttyhyn syseä,
  Kärki käännä käppyrähän!

  Takki r.
  suojasta sotisin,
  Ja takoa tappeleisin,
  minuhun piilit pysty,
  Tahi huohtava hopea,
  syltyksi
  Vaka vanha Väinämöinen,
  Tietäjä ijän-ikuinen,
  Keritse kivestä villat,
  Katko karvat kalliosta,
  Tee tuosta sotahamonen,
  Kuo kanne kuutta syltä,
  Senki syltä seitsemättä,
  Kaheksatta kaiketikki,
  Jonka alta ampuisimme,
  Taistelisimme takoa,
  Kaataisimme kansan tuiman,
  Maahan miehet, maahan miekat,
  Pahan kansan kallellehen,
  Sotajoukon syrjällehen!

  Kansan kaiken k.
  Sotamiehet suolillehen!
  Väinön tyttö kultakulma,
  Vaskihelma, vyö hopea,
  Vettä väntille vetäise,
  Väntin päälle välkähytä,
  Yheksästä lähtehestä,
  Kolmen  korvon kannelmaista

  Jott' ei ruuti rupsahtaisi,
  Pahat jauhot paukahtaisi,
  Eikä lyijyt lykkeäisi,
  Tinapallit paiskoaisi,
  Meiän miehiin hyvihin,
  Meiän miesten rintapäähän;
  Pitäköhön pii varansa,
  Salttipietari sanansa!

  korttehen nenästä,
  ruuit r.
  miestä löisi,
  Pii, pii, piä varasi,
  Santta Pietari sanasi!
  Vesihitto Hiitten poika,
  Hiien piika pikkarainen,
  Kanna vettä kannuttaisin,
  Kaheksalla kannusella,
  Yheksällä ämpärillä,
  Kymmenellä kiulusella,
  Vettä seitsemän venettä,
  Kantokorvoa kaheksan,
  Tykin suuren suun etehen,
  Vaskikirnujen kitahan;
  Laita lanka lanttumahan,
  Tulirihma riutumahan,
  Jott' ei tykki tulta saisi,
  Vaskikirnu valkeata!

  Rautakirnujen k.
  t. löisi,

  Sotaan hankkiessa.
  Oi Ukko ylijumala,
  Taatto taivon valtiainen,
  Tuo miekka tuhannen miehen,
  Sapeli sa'an urohon,
  Jok' ei luissa luikahtaisi,
  Pääkamuissa katkeaisi,
  Saaessa minun sotahan,
  Tasapäähän tappelohon,
  Suurille sotakeoille,
  Noille tappotanterille,
  Joiss' on verta säärivarsi,
  Polven korkeus punaista!
  Nouse seppo seinän alta,
  Takoja kiven takoa,
  Itse seppo Ilmarinen,
  Jok' olet taitavin takoja,
  Tao mulle uusi miekka
  Käteheni oikeahan,
  Tao tuuria tusina,
  Aika kimppu keihäitä,
  Lähteäkseni sotahan,
  Miesten tappotanterille,
  Sorkkihin sotahevosten,
  Kavioihin vainovarsan,
  Verisille vuotehille,
  Hurmehuisille sijoille!

  vainioille,

  Suksia valmistaissa.

  Oi Ukko ylinen herra,
  Taatto taivahan napainen,
  Hanki mulle suorat sukset,
  Kepeäiset kalhuttimet,
  Joilla hiihteä nivellän,
  Läpi suurien salojen,
  Poikki soien, poikki maien,
  Poikki Pohjan kankahien,
  Viljan syntymäsijoille,
  Rahankarvan kasvinmaalle!

  hivetän  hivitän

  Läpi soien, viiakkojen,
  Hiien hiilikankahien,

  Suuteluksissa.
  
  Päästä Luoja, päästä luonto,
  Päästä päällinen Jumala,
  Päästä Luoja luomoasi,
  Jumala sukemoasi,
  Luojan luomilla sanoilla,
  Pyhän Hengen säätämällä,
  Siitehistä, suutehista,
  Juorehista, jaarehista,
  Noista mieron suuteloista,
  Kyläkunnan kykkäreistä,
  Miesten mielistä pahoista,
  Naisten naarojen sanoista,
  Jopinoista jouhiturvan,
  Hivuspitkän pintehistä,
  Katehista maallisista,
  Velhoista veellisistä!

  Tekemätäsi Jumala,
  Miesten suista ja sanoista,
  Partasuien pauhannoista,
  jouhileuvan  -parran

  Katehilta maallisilta,
  Velhoilta ve'ellisiltä!
  Päästä Synty, päästä Luoja,
  Päästä päällinen Jumala,
  Luojan luomilla luvuilla,
  Jumalan sukeamilla,
  Syytehistä, säätehistä,
  Lummehista, lausehista,
  Juolehista, jaalehista,
  Luopehista, laapehista,
  Noista mieron miettehistä,
  Kylän suuren suuteluista,
  Juorehista jouhisuien,
  Salanaarojen sanoista!
  Ukkoseni, ainoiseni,
  Taattoseni taivahinen,
  Kuules kultaiset sanani,
  Kun ma ainoisin anelen:
  En minä sinua vaai,
  En sotahan, en kalahan,
  Enkä miesten miekkasille,
  Vaan mie nyt sinua vaain
  Sikeille suutehille,
  Naisten naarojen sanoille;
  Tule päästä päättehistä,
  Sikeistä suutehista,
  Akkojen ajatuksista,
  Miesten mieli-arveluista,
  Hyvänsuovan mieltä myöten,
  Pahansuovan paitsi mieltä!

  Synnytystuskissa.
  
  Miten silloin lauletahan
  Ja kuten kujerretahan,
  Kun tulevi immin tuska,
  Pakko neitosen panevi,
  Vatsa vaivoille pitävi,
  Kohtu päiville koville?
  Noin silloin sanottanehen,
  Noin on lausueltanehen:
  Ukko himmerkin kuningas,
  Pilven päällinen jumala,
  Tule tänne, käy välehen,
  Pian täällä tarvitahan,
  Tääll' on huonot huokumassa,
  Pienet saamassa pihalle,
  Piika saanut pintehisin,
  Vaimo vatsanvääntehisin;
  Tule luota katsomahan,
  Tyköä tähystämähän,
  Onko tuo kylän kiroissa,
  Miesten mielimurteloissa,
  Muorien salasanoissa,
  Akkojen ajatuksissa!
  Kun lie kiukuissa kiroissa,
  Mieron mielimurteloissa,
  Päästä piika pintehistä,
  Vaimo koprista kovista,
  Pakinoista partasuien,
  Pakinoista parratonten;
  Aukaise lihainen arkku,
  Luinen lukko longahuta,
  Laske maille matkamiestä,
  Pienisormista pihalle,
  Maille mies matelemahan,
  Ilmoille itelemähän!
  Tullessa tuhoisen aian,
  Hätäpäivän päätyessä,
  Ota kultainen kurikka
  Kätehesi oikeahan,
  Sillä haittoja hajota,
  Pihtipuoliset pirota,
  Lukot Luojan longahuta,
  Takasalvat poikki taita,
  Mennä suuren, mennä pienen,
  Kulkea vähäväkisen,
  Tulla tuiskuen pihalle,
  Kaapsahellen kartanolle,
  Ilmoihin inehmisien,
  Maille muien matkamiesten!

  salainen a.
  porota,
  Sillä pieksä pihtipuolet,
  Oi Ukko ylijumala,
  Itse ilman suuri herra,
  Ota kultakirvehesi,
  Hopeainen tapparasi,
  Sillä katko kannaksia,
  Leikkoa lihainen kynnys,
  Portti suoninen porota,
  Lukot luiset longottele,
  Revi reiät reppänöiksi,
  Sekä auvo akkunoiksi,
  Tulla maalle matkamiehen,
  Kulkea vähäväkisen;
  Paasi uunilta puota,
  Peripaasi paukahuta,
  Kivi sorra kiukoasta,
  Muju muurista murenna,
  Poika neitosen povesta,
  Lapsi vaimon lantehista,
  Tahi kuolema tulevi,
  Lähestyvi hengen lähtö,
  Tähän kohtuhun kovahan,
  Vatsan työhön vaikeahan!

  Porttisuonia p., Lukko luinen l.
  Halko p.
  jaksa  murra, puota
  Pieni piikasen
  Oi Ukko ylijumala,
  Vaari vanha taivahinen,
  Tules tänne tarvittaissa,
  Tähän kyisehen kylyhyn,
  Täällä kurja kuikuttavi,
  Valittavi vaimo raukka,
  Vastan varpuja purevi,
  Leheksiä leikkelevi,
  Polvin porstuan ovella,
  Kynsin saunan kynnyksellä;
  Saa pian, välehen jou'u,
  Välehemmin tarvitahan,
  Maa alla pakahtelevi,
  Taivas päällä halkeavi,
  Hätähisen huutaessa,
  Parkuessa pakkohisen;
  Tuo pullo puhasta vettä,
  Kanna hyyhmän karvallista,
  Tuo simoa tuopillinen,
  Kanna mettä kannullinen,
  Puolet suuhuni puhalla,
  Toiset voia voitehiksi,
  Joilla voian luun lomia,
  Perävieriä vetelen,
  Liikutan lihaisen portin,
  Auki vieritän veräjän,
  Päästän piian pintehistä,
  Maalle saatan matkalaisen,
  Kun on maltiton mahassa,
  Tuhma tietä tuntematta.

  Vaimo parka vaikertavi,
  Aukaisen avoimen reiän,
  tuntemassa.
  Neitsy Maaria emonen,
  Maammo mannun polvuhinen,
  Joka oot palperi parahin,
  Saunavaimoista vakavin,
  Tule tänne tarvittaissa
  Kuun kuullen, päivän tieten,
  Lähimmäksi lääkäriksi,
  Parahaksi palperiksi;
  Tule tuskaisen tuville,
  Hätähisen huuteloille,
  Kepsuta kepein kengin,
  Sukin mustin muikuttele,
  Piian pirtille pyhälle,
  Vaimon vaivahuonehelle,
  Päästä piika pintehestä,
  Vaimo vatsanvääntehestä;
  Kanna vatsoa vasulla,
  Tuu'ittele tuohisella,
  Sivalla simainen siipi,
  Mesisulka suikahuta

  Vyöltä vanhan Väinämöisen,
  Kolmijatkosta tupesta,
  Jolla voiat luun lomia
  Sekä suonia sivelet!
  Sormin suonihin sovite,
  Sormin suonet suoromahan,
  Käsin suonet kääntämähän,
  Peukalon pitelemähän;
  Aukaise lihainen arkku,
  Lukko luinen longahuta,
  Päästä kulta kulkemahan
  Ihosta imehno raukan,
  Oli piika eli poika,
  Laske lapsi lattialle,
  Anna käyä matkamiehen,
  Tienkävien temmotella,
  Näkemähän näitä maita,
  Ilmoja ihailemahan,
  Saisi mierokin sanoman,
  Kyläkunta kuulumiset,
  Tulevalta vierahalta,
  Saavalta käkeävältä!

  vakalla,
  peloamahan,
  tempotella,
  Näitä maita marsimahan,
  ihoamahan  imehtimähän

  Kave eukko, luonnon tyttö,
  Kave kultainen korea,
  Joka ennen jaksot jaksoit,
  Jaksot jaksoit, päästöt päästit,
  Kun sa kuun kehästä päästit,
  Päästit päivän kalliosta,
  Päästäppä tämäki päästö,
  Jaksappa tämäki jakso,
  Päästä piika pintehistä,
  Vatsan työstä vaikeasta;
  Koprista kohusta lapsi,
  Poika neitosen povesta,
  Päästä ihmisten ilohon,
  Ilmoihin inehmolaisten;
  Kun lienevi poikalapsi,
  Tulkohon melulla miehen,
  Tyttölapsi tyynemmästi,
  Pienemmästi piikalapsi:
  Pojan on sotahan kiire,
  Tytön kiire kihlasille.

  irrallensa,
  ihmistä i., imehnon lasta;
  naimisehen.
  Porotyttö, Pohjan neiti,
  Ota kontti koan perästä,
  Säkki saunan karsinasta,
  Noua tänne nuljasketta
  Kaikilta veen kaloilta,
  Takoa meren yheksän,
  Meripuolen kymmenettä;
  Juokse polvesta merehen,
  Sinisukka puolitiestä,
  Niin huhuta huijahuta
  Ihvenille, ahvenille,
  Kaikille veen kaloille:
  "Anna kiiskinen kinoa,
  Matikkainen nuljaskata,
  Tuo sitä sinervä siika,
  Luottaos lohi punainen,
  Jolla voian luun limiä,
  Sivelen sivuja myöten,
  Päästän piian pintehistä,
  Vaimon vatsansa väestä!"

  Neitsy Maaria emonen,
  Kave eukko, luonnon tyttö,
  Käyvös kiiskiltä kinoa,
  Matehelta nuljaskata,
  Tuovos hauvin hartioilta,
  Ve'en koiran koukkuluilta,
  Purstolta lohen punaisen,
  Sinisiian silmäluilta,
  Vyölapasta  lapavyöstä
  lainehesen,
  Sukkarihmasta sulahan,
  Ukko vanha Väinämöinen,
  Tietäjä ijän-ikuinen,
  Tuovos viikate Virosta,
  Heinärauta helvetistä,
  Jolla sivuja sivelen,
  Perävieriä vitelen,
  Akan haaroja hajotan,
  Sekä reisiä repäisen,
  Puran penkkiä perästä,
  Takasalvan poikki taitan,
  Auvon maat alaisin puolin,
  Puhkon pellot pientarista,
  Päästän maille matkamiehen,
  Ilmoille imentolaisen,
  Koivillansa kulkemahan,
  Raajoillansa raatamahan
  Tule nyt ainoa avuksi,
  Luoja kuulu kumppaliksi,
  Tuekseni, turvakseni,
  Väekseni, voimakseni,
  Näissä töissä työlähissä,
  Ajoissa ani kovissa,
  Kun saan päitä päästämähän,
  Henkiä lunastamahan,
  Piian piinapirttisessä,
  Vaimon vaivahuonehessa;
  Päästä piika piinastansa,
  Vaimo vaivoista kovista,
  Ett' ei vaivoihin vajoisi,
  Tuskihinsa tummeneisi!

  Noita päästäessä, lunastaessa,
  Tule Hiisi Hiitolasta,
  Jumaloista jukkaselkä,
  Kultakelkkanen keralla,
  Kultakirves kelkkasessa,
  Jolla katkot kannaksia,
  Jolla haittoja hajotat,
  Lnojan reiän longahutat,
  Aukaiset vesiveräjän,
  Laajit lammin laajuiseksi,
  Kooltansa Koitereksi;
  Hio Hiisi kirvehesi,
  Tahkaise tasateräsi,
  Kolmella kovasimella,
  Viiellä vironkivellä,
  Seitsemällä sieran päällä,
  Kaheksalla kannikalla,
  Riehto aitoa repäise
  Viieltä vitsasväliltä,
  Vaimon reisiä levitä,
  Akan haaroja hajota,
  Kuin suitset sotahevosen,
  Valjahat valio-varsan!

  Kultakelkkanen perässä  käessä

  Lukot Luojan l.
  Koiteren kokoiseksi;
  Nouse miesi meltehistä,
  Havuputto hartehilta,
  Sormia sovittamahan,
  Kätösiä kääntämähän,
  Päästä vaimo valjahista,
  Piika piinasta selitä;
  Kumuri Kamurin poika,
  Tule tänne tarpehessa,
  Tääll' on piika pintehissä,
  Vaimo vatsan vääntehissä,
  Poika potkivi povessa,
  Tyttö raukka rinnan alla;
  Päästä maalle matkamiestä,
  Pienisormea pihalle,
  En pyyä oman nimeni,
  Pyyän Jesuksen nimehen,
  Jolta armot auki käyvät,
  Turvat tuttavat tulevat.
  Kuu keritä, päivyt päästä,
  Otava yhä opeta,
  Miestä ouoilta ovilta,
  Veräjiltä vierahilta;
  Saata maille matkamiestä,
  Ilmoille inehmon lasta,
  Näiltä pieniltä pesiltä,
  Asunnoilta ahtahilta!
  Poika lienevi povessa,
  Poika maalle ponnistaos,
  Tyttö lienevi tyvessä,
  Tyttö maalle tyyräellös,
  Päästä kuuta katsomahan,
  Päiveä ihoamahan,
  Otavaista oppimahan,
  Tähtiä tähyämähän,
  Kenenkä ne keksimättä,
  Kunka ne havaitsematta?

  Tule päivä päästämähän,
  Käy kuu kerittämähän,
  Otava opastamahan,
  pihoilta,

  Taloa asettaissa.

  Anon maata Maarialta,
  Perintöä Pietarilta,
  Anna maata Maariainen,
  Perintöä Pietarinen,
  Anna maata alttihiksi,
  Ilmoa imanteheksi!
  Empä äijeä anoisi,
  Enkä välttäisi vähällä:
  Maata lattian aloa,
  Selkärangan seisontata,
  Minun leikki lyöäkseni,
  Tanner tanssiellakseni,
  Piha pitkin juostakseni,
  Piennar piehtaroiakseni.
  Saata siihen saalihiksi

  Katso vilja kaikenlainen,
  Nurmelle mesinukalle,
  Metiselle mättähälle,
  Metsästä metsän hyviä,
  Maalta maan parahimmia,
  Iltapäiväni iloksi,
  Aamupäivän armahaksi,
  Kulta alle kurkihirren,
  Alle kaunihin katoksen,
  Mesi malkojen malohon,
  Sima seinien sijahan!

  Perinteetä  perin tietä
  maasi a., Ilmasi i.
  karpion a.
  Pelto p.
  Kaa'a k.
  Ihanaksi iltapäivän,

  Tartunnaisissa.

  Pese Jesus peiposeni,
  Puhastele pulmuseni,
  Luojan luomilla vesillä,
  Pyhän Synnyn säätämillä,
  Maan vihoista, veen vihoista,
  Sammakon salavihoista;
  Anna maan makunsa saa'a,
  Veen vieä omat vihansa,
  Maa se juokohon makunsa,
  Maitona omat makunsa,
  Alle maan, alle manuen,
  Alle peltehen yheksän,
  Vesi juokohon vihansa,
  Vetäköhön viertehenä,
  Alle soien, sammalien,
  Alle aaltojen syvien!

  Luomen v.
  Vesi vierrennä  viinana
  vihansa,

  Terveyssaunasta.
  
  Neitsy Maaria emonen,
  Puhas muori muo'ollinen,
  Jok' olet vanhin vaimoksia,
  Pisin hienohelmaisia,
  Kultakäärehet käsissä,
  Päässä kultaviilakkehet,
  Kultakenkäset jalassa,
  Tule tänne tarvitahan,
  Apuasi huuetahan,
  Veäte välehen tänne
  Avopäin, haralla hapsin,
  Ilman vyöttä, helmuksitta,
  Tekemähän terveyttä,
  Rauhoa rakentamahan,
  Ennen päivän nousemista,
  Koin Jumalan koittamista!
  Saata sauna lämpimäksi,
  Kivet löylyn lyötäviksi,
  Puuhuisilla puhtahilla,
  Ve'en luomilla haloilla;
  Veä vettä verhossasi,
  Kanna vastat varjossasi,
  Luo siitä simainen löyly,
  Mesilöyly löyhäytä,
  Läpi kuumien kivien,
  Palavien paaterojen,
  Ett' ei polta poikiasi,
  Turmele tekemiäsi;
  Hautele haluiset vastat,
  Mesilatvat lauhuttele,
  Hauo haavat vastasilla,
  Ratian haavat rauniohon,
  Puun haavat puukokohon,
  Kiven haavat kiukoahan,
  Tehkös yöllä terveheksi,
  Päivällä imanteheksi,
  Sanan voimalla Jumalan,
  Aina Herran armon kautta!

  Vaimoloita  -loista
  emä imeisten,
  Eläjiä ensimäinen,
  hajalla h.
  Juoksuta joki metinen,
  Neitsy Maaria emonen,
  Tule tänne tarvittaissa
  Kultakuppinen käessä,
  Simasiipi suojassasi,
  Lämmitä metinen sauna,
  Honkahuone hornahuta,
  Haluisilla halkosilla,
  Jotk' on tuuli maalle tuonut,
  Tyrsky maalle tyyräellyt,
  Meren aaltonen ajanut;
  Mene saunahan saloa,
  Kylin kylpyhuonehesen,
  Kyläkunnan kuulematta,
  Sanan saamatta kylähän;
  Oluella ukset voia,
  Veräjäiset viertehellä,
  Kasta kaljalla saranat,
  Kääkät rasvalla rapaja,
  Jott' ei ukset ulvahtele,
  Sanele saranarauat,
  Veräjät ei vierettele,
  Kääkäset kovin kolaja;
  Taita vasta varvikosta,
  Lehikosta liehauta,
  Vierestä vihaisen virran,
  Kosken kolmen kuuluvilta;
  Kivet koskista kokoa,
  Katajaiset kankahalta;
  Ota kuppi kuun kylestä,
  Kauha päivän kainalosta,
  Jolla vettä ammuntelet,
  Vettä vennosta joesta,
  Luo löyly, lähetä lämmin,
  Kiville kivuttomille,
  Paasille pakottomille,
  Läpi kiukoan kivistä,
  Läpi saunan sammalista;
  Ota vasta varjostasi,
  Lehet hienot helmoistasi,
  Hautele metinen vasta,
  Satalatva lauhuttele,
  Metisen kiven navalla,
  Pyyhi pois pyhät kipunat,
  Pahat saastat sammuttele,
  Simaisella siivollasi,
  Metisellä vastallasi,
  Kultaisehen kuppisehen,
  Vaskilaitahan vatihin,
  Kivut kanna kiukahasen,
  Saastat saunan sammalihin,
  Vihat villalippahasen,
  Pahat vaivat vakkasehen!

  Kääkät rasvalla rapaja,
  Kynnykset sianlihalla,
  Vennon lähtehesta,
  Palavoille paateroille,
  Pyhät s.
  saunan salvomehen!
  Pilkon puita pikkuruisen,
  Halon halkoja vähäisen,
  On mulla halot utuiset,
  Tuulen tuomat, veen vetämät,
  Aallon rannalle ajamat,
  Meren tyrskyn työntelemät,
  Lämmitän kylyn utuisen
  Utuisilla halkosilla,
  Saatan saunan lämpimäksi,
  Kylyn löylyn lyötäväksi,
  Kantelen metistä vettä,
  Metisestä lähtehestä,
  Hautelen metisen vastan,
  Metisen kiven nenässä.
  Neitsy Maaria emonen,
  Puhas muori muoto kaunis,
  Käy nyt tänne tarvittaissa,
  Tule tuulla, jou'u miellä,
  Pikemmin nyt tarvitahan,
  Useammin huuetahan:
  Tääll' on raukka raihnahinen,
  Vaivainen vian-alainen,
  Huononvoipa huokumassa,
  Sairas saunan tarpehessa.
  Lyöte tähän löylysehen,
  Lähetäite lämpymähän,
  Tule saunahan saloa,
  Iltaisella ikkunasta;
  Käy uksen ulahtamatta,
  Saranan narahtamatta,
  Kelvottoman keksimättä,
  Katehen havaitsematta;
  Tuovos kanssasi katsehet,
  Kerallasi keinot suuret,
  Ota höyhen huuliltasi,
  Sulka suustasi sipaise,
  Jolla voiat voipunutta,
  Pahoin tullutta parannat,
  Voiat alta, voiat päältä,
  Sekä keskeä sivelet,
  Tuskan tuntumattomaksi,
  Kivun kuulumattomaksi,
  Ett' ei tunnu pikkuistana,
  Vaivoa vähäistäkänä!

  Metisillä pilkkehillä,
  utuisen v., Utuisen n.
  tuulna, mielnä,
  Kipeinen kylpemässä,
  Vaivainen valittamassa,
  lämpimässä.
  Ilman ulvomatta,
  narisematta  laulamatta

  Tule löylyhyn Jumala,
  Isä ilman lämpimänän,
  Tekemähän terveyttä,
  Rauhoa rakentamahan;
  Tule saunahan saloa,
  Kuulematta kunnottoman,
  Sanan saamatta kylähän,
  Talon toisen tietämättä,
  Tääll' on sairas saunamailla,
  Vähävoipa lämpimässä;
  Lyötä maahan liika löyly,
  Paha löyly pois lähetä,
  Ilman talman tarttumatta,
  Vilun hengen henkimättä,
  Vihoin löylyn löyhkämättä,
  Veen viljan vieriämättä!
  Ei ole löylyn löytämistä,
  Lämpösen läkähtymistä,
  Minkä vettä viskaelen
  Noille kuumille kiville,
  Se me'eksi muuttukohon,
  Simaksi sirahtakohon;
  Juoskohon joki metinen,
  Simalampi laikkukohon,
  Läpi kiukahan kivisen,
  Läpi saunan sammalisen;
  Herran henki höyrytköhön,
  Luojan lämmin läikkyköhön,
  Läpi luun, läpi jäsenten,
  Läpi liutojen, lihojen,
  Läpi lämminten verien,
  Puhki suonien punaisten!

  Sairas saunahan tulevi,
  Vähävoima lämpimähän;
  lähenemistä,

  Terärautaa valmistaissa.

  Mehiläinen, mies kepeä,
  Mies kepeä, liukas lintu,
  Tuo simoa siivessäsi,
  Kanna mettä kielelläsi,
  Kuuen kukkasen nenästä,
  Seitsemästä heinän päästä,
  Rauan karkaisuvesiksi,
  Teräksen tekomujuiksi!
  Sitten tänne saatuasi
  Mesi keitä kieleltäsi,
  Sima siipesi nenästä,
  Rauan kielen keittimeksi,
  Rauan suun sulaimeksi,
  Jott' ei rauta raateleisi,
  Teräs tuhmin turmeleisi;
  Kussa rauta kulkenevi,
  Teräs tenho temmannevi,
  Sima jääköhön sijahan,
  Mesi rauan raatehelle,
  Sima rauan suumalohon!

  kielessäsi,
  Rautojen rakentomaiksi,
  Rauoille rakettaville,
  Teräksille tehtäville!
  Keitä mettä kielestäsi,
  - Keitä rauta kielelläsi,
  Suullasi mesi suloa,
  raatanevi, tenhoin

  Tulen vioissa.
  Hyinen tytti, jäinen neito
  Tule tänne tarvittaissa,
  Tuo hyytä tulen kipuhun,
  Vilua panun vihoihin,
  Hyytä vuonan vuotehelta,
  Jäätä karkon karsinasta;
  Noilla hyillä hyyvytellös,
  Noilla jäillä jäähytellös,
  Joill' on meret hyyvytelty,
  Sekä järvet jäähytelty!

  kammon k.
  Sinilampahan sisästä;
  Hyinen tytti, jäinen neito
  Istua kykyttelevi,
  Hyisen hettehen malossa,
  Jäisen kaivon kainalossa,
  Kauha kultainen käessä,
  Jolla vettä ammuntavi.
  Tule nyt tänne tarvittaissa,
  Avuksi anottaessa,
  Hetettäsi heilahuta,
  Lähettäsi läikähytä,
  Paikoille palanehille,
  Viikon visvan tehnehille;
  Viskoa vilua vettä,
  Kanna hyyhmän karvallista,
  Vesi on vanhin veljeksistä,
  Tuli nuorin tyttäristä,
  Vesi vanhin valvokohon,
  Tuli nuorin nukkukohon!

  ruoppahan kylessä,
  Ismo ilman tyttäriä,
  Tungeite tähän tuho'on,
  Tule tuulna, jouvu mielnä,
  Veen vaahtona valuos,
  Poikasi pahanteoille;
  Heitä vettä helmoistasi
  Tulen tuimille jälille,
  Paikoille palanehille,
  Ett' ei kauvan karvastaisi,
  Viikkoa vihotteleisi!
  Itse ilman Herra Jesus,
  Itse Immerkin kuningas,
  Mies totinen, toimellinen,
  Taivahallinen Jumala,
  Tungeite tähän tulehen,
  Painaite tähän panuhun,
  Vala Herra vaahellasi,
  Huuho Herran hurmehella,
  Tee tuli tehottomaksi,
  Panu uimenettomaksi;
  Lähetäkkäs Luojan lämmin,
  Herran henki höyrähytä,
  Kuin on luotu saunan löyly,
  Vesi viskattu viaton,
  Paikoille palanehille,
  Ihon tuimin tullehille!

  Immerten  Himmerkin
  panun väkehen  sisähän

  Nouse maasta rautakukko,
  Kana rautainen kavaha,
  Syömähän tulen kipuja,
  Tulen lientä ryyppimähän,
  Paikoista palanehista,
  Vian tuiki tullehista,
  Jott' ei tuska päällä tunnu,
  Pakko ei syämehen paneite,
  Eikä vieriltä vihoa,
  Kovin kauvan karvastele!

  särpimähän,
  Neitsy Maaria emonen,
  Rakas äiti armollinen,
  Tule kullaisna käkenä,
  Hopeaisna kyyhkyläisnä,
  Tule tuskaisen tulille,
  Pakkoisen palanehesen;
  Saa pian, välehen jouvu,
  Välehemmin tarvitahan,
  Kultakuppinen käessä,
  Sisässä vilua vettä,
  Vaskivarpuja seassa,
  Ripsu vettä riittehistä
  Paikoille palanehille!
  Kun ei siitä kyllin liene,
  Kala kaiva kankahasta,
  Hauki hauasta syvästä,
  Syömähän tulen kipuja,
  Tulen lientä lippimähän,
  Ihosta imehno raukan,
  Karvasta kavon tekemän!

  Tukkeu tulehen taahan,
  Vaivu taahan valkeahan,
  parmahille;
  Nouse neitonen norosta,
  Impinen märältä maalta,
  Hyisen hettehen sisästä,
  Jäisen kaivon kainalosta,
  Hyyssä kengät, jäässä paulat,
  Hallassa hamehen helmat,
  Iholiivi iljanessa,
  Vaattehet lumen väessä,
  Hyytä hynkäre sylissä,
  Jäätä jänkkä kainalossa,
  Tulen suuta sulkemahan,
  Panun päätä painamahan!
  Nouse neitonen norolta,
  Lumikko märältä maalta,
  Vuotehelta hyisen poian,
  Jäisen lapsen lappeasta;
  Nouse huntu huutehessa,
  Paian kaulus kalkkareissa,
  Iho kaikki iljamessa,
  Kasvot kaikki kaljamessa,
  Jäätä jänkkälä sylissä,
  Kapu hyytä kainalossa,
  Veä viittasi vilusta,
  Hamehesi hallan alta,
  Heitä polville potevan,
  Katovalle katteheksi,
  Tulen suulle sulkimeksi,
  Panun päälle painimeksi!

  Impi nurmesta ylene,
  Vuotehesta p.
  iljanessa, kaljanessa,
  Hyytä palli  paljon
  parmahilla,
  Katoavan
  Nouse neitonen norosta,
  Puhasmuotoinen murasta,
  Sinisukka suon sopesta,
  Punapakla painimesta,
  Nosta virrasta vilua,
  Suosta jäistä jäähykettä,
  Paikoille palanehille,
  Tulen tuimille jälille,
  Tuli kääri kertoihisi,
  Valkea ripaimihisi,
  Pukemihin puhtahisin,
  Valkeihin vaattehisin!

  Nosta hyytä, nosta jäätä,
  ripaisemihin,
  Pohjan akka koukkuleuka,
  Koukkuleuka, harvahammas,
  Tuoppas hyytä hyhmiöstä,
  Jäätä jähmön kammiosta,
  Viskoppas vilua vettä,
  Kanna hyhmän karvallista,
  Kypenelle kyynnehelle,
  Karrelle palanehelle,
  Ett' ei märille menisi,
  Eikä visvoille viruisi!

  hymmiöstä, jämmön k.
  Lihan tuiki tullehelle,
  Tule poika Pohjolasta,
  Uros kylmästä kylästä,
  Mies iso isän alasta,
  Veikko Vennon joukkiosta,
  Tuovos hyytä tullessasi,
  Sekä hyytä jotta jäätä,
  Hyytä Hymmön ikkunasta,
  Jäätä Jämmön karsinasta,
  Sykysyisen uuhen verta,
  Verta talvisen jäniksen,
  Jolla hyyllä hyyvyttele,
  Jäävilulla jäähyttele,
  Tulen viemiä vikoja,
  Panun tuiki paahtamia!

  Kesällisen vuohen verta,
  Tule poika Pohjolasta,
  Mies pitkä Pimentolasta,
  Korpikuusien kokoinen,
  Suopetäjän suuruhinen,
  Hyiset kintahat käessä,
  Jäiset saappahat jalassa,
  Hyinen lakki päälaella,
  Jäinen vyöhyt vyölle vyötty;
  Tuovos hyytä Pohjolasta,
  Jäätä kylmästä kylästä,
  Paljo on hyytä Pohjolassa,
  Jäätä kylmässä kylässä:
  Hyyss' on virrat, jäässä järvet,
  Ilma kaikki iljenessä,
  Kaljamassa kaikki paikat,
  Laksoset lumen väessä,
  Miesten parta huutehessa,
  Hallassa hevosten harja,
  Hyiset hyppivät jänikset,
  Jäiset karhut karkelevat,
  Keskellä lumimäkeä,
  Lumivaaran liepehellä,
  Hyiset joutsenet joluvat,
  Jäiset sorsat soutelevat,
  Keskellä lumijokea,
  Jäisen kosken korvaksella,
  Hyytä kelkalla vetäös,
  Jäätä reellä reutoellos,
  Tuiman tunturin laelta,
  Vaaran vankan liepeheltä,
  Tummenna tulen vikoja,
  Valkeaista varventele!
  Tuleppa tulosen neiti,
  Tuttava tulosen neiti,
  Tummentamahan tulosta,
  Panua parantamahan,
  Tuovos hyytä syylingissä,
  Jäätä paulasi rajalla,
  Tuovos hyytä, tuovos jäätä,
  Kanna rauaista raetta,
  Tulen tuhmille jälille,
  Panun töille törkeille!
  Kun siitä vähän tulisi,
  Nakkoa vasikan nahka
  Tulen suulle tukkeheksi,
  Panun päälle peitteheksi,
  Pyyhi pois pyhät kipunat,
  Pyhät lainehet lakaise,
  Paikoista palanehista,
  Tulen tuomista tuhoista!

  Tulisista akkunoista,
  Tule tulta nielemähän,
  Lainehia lakkimahan,
  Tule tytti Turjan maalta,
  Neiti laskeite Lapista,
  Hyyssä sukka, jäässä kenkä,
  Hallassa hamosen helma,
  Hyinen kattila käessä,
  Jäinen kauha kattilassa,
  Hyyvyttele, jäähyttele
  Tulen tuomia vihoja,
  Viskoa vilua vettä,
  Riittehistä ripsuttele,
  Tulen tuomille vioille,
  Valkean valelemille!
  Oi Ukko yli-jumala,
  Ukko pilvien pitäjä,
  Hatakkojen hallitsia,
  Iätä iästä pilvi,
  Nosta lonka luotehesta,
  Länkä lännestä lähetä,
  Syrjin yhtehen syseä,
  Limitysten noita liitä,
  Sa'a hyytä, sa'a jäätä,
  Sa'a voietta hyveä,
  Paikoille palanehille,
  Tulen tuimille vioille,
  Tee tuli tehottomaksi,
  Valkea varattomaksi,
  Ett' ei polta poikoasi,
  Turmele tekemätäsi!

  Sa'a viljalta vilua,
  Oi Ukko, ylinen herra,
  Mies on vanha taivahinen,
  Jok' olet kihlan kiinni pannut,
  Ilman luottehet lukinnut,
  Tungeite tähän tulehen,
  Vaivu tähän valkeahan,
  Vesi suussa, vesi päässä,
  Vesihattu hartioilla;
  Astuos tulista tietä,
  Säkehistä säihkyttele,
  Viskele vilua vettä
  Tulen tuimille jälille,
  Laita tuuli tuulemahan,
  Vilu ilma viilomahan,
  Paikoille palanehille,
  Tulen tuiki polttamille,
  Ett' ei märkinä menisi,
  Eikä karstoin katkeaisi!
  Nouse veestä veen emäntä,
  Rapakosta rautahammas,
  Syömähän tätä pahoa,
  Luonnotonta lappamahan,
  Tuoppa lampi tullessasi,
  Se visko tulen vihoille,
  Paikoille palanehille,
  Tulen tuiki mennehille,
  Jott' ei viikkoa vihoa,
  Eikä kauvan karvastele!

  Ve'en eukko kultakutri,
  Vesiviitta vaaran poika,
  Kaunis kallion sikiä,
  Vuoen vuoressa levännyt,
  Kauvan maannut kalliossa,
  Kytkeite tähän kytöhön,
  Painaite tähän panuhun,
  Tee tuli tehottomaksi,
  Panu miehuuettomaksi;
  Tuovos vettä tuohisella,
  Kanna kaksivantisella,
  Kahen kantosen välistä,
  Koivun kolmen juuren alta,
  Hyyinvettä ja vilua,
  Tulen tuimille pahoille,
  Tääll' on tuli turmellunna,
  Panu tehnynnä pahoa,
  Ylitse tahon Jumalan,
  Päitse auvon autuahan!

  Vaiton  Vaitan
  Suoviitta Kalevan lapsi,
  Siniviittainen s.
  Kun panu pahan tekevi,
  Tuli tuhmin  tuiki
  turmelevi,

  Tulta lumotessa.
  Neitsy Maaria emonen,
  Hyvä äiti armollinen,
  Menes tuonne toisialle,
  Pimeähän Pohjolahan,
  Lumivaaran kukkulalle,
  Pohjoispuolelle mäkeä,
  Jossa pyy pesän pitävi,
  Kana poiat kasvattavi,
  Tuoppas lunta, tuoppa jäätä,
  Jolla tulta tummentelet,
  Valkeata vaivuttelet,
  Tulen tuiki polttamatta,
  Valkean viottamatta!
  Kun ei siitä kyllin liene,
  Pane paitasi panuhun,
  Vyösi vaski valkeahan,
  Ne tunge tulen väkehen,
  Nepä liekkihin levitä;
  Anna silkkisi sininen,
  Käteheni kääreheksi,
  Jolla tulta tummentelen,
  Valkeata varventelen!
  Tuli tuima nukkukohon,
  Maaria makuuttakohon,
  Vesi kulta valvokohon,
  Jesus päältä katsokohon!

  Ota jäätä, veä vettä,
  Panu poika Aurinkoisen,
  Auringottaren tekemä,
  Alla ahjojen asuja,
  Liejessä lepäeliä,
  Himmennäite hiilihisi,
  Tummennaite tuhkihisi,
  Kytkeite kypenihisi,
  Poroihisi peitteleite,
  Päivällä pieltäväksi
  Honkaisessa huonehessa,
  Kivisessä kiukahassa,
  Yöllä piileteltäväksi
  Hiilisessä hinkalossa,
  Kehän kultaisen kes'ellä!
  Tuli kulta tuupukohon,
  Valkeainen vaipukohon,
  Vesi vanhin valvokohon,
  Tuli nuorin nukkukohon!

  Tuli A.
  Panu Jesuksen panema,
  Tummene sinä tulonen,
  Vaimene nyt valkeainen,
  Aurinkoisen pojan poika,
  Hiukeneite  himmeneite
  Tunkeneite  tuli tummu
  Kätkeite k., pivon piellä,
  liejessä l., hiertimessä,
  Valo kulta
  Panutar parahin neiti,
  Tule tänne tarvittaissa,
  Tummentamahan tulosta,
  Vaimentamahan valosta,
  Heilahuta helmojasi,
  Lekahuta liepehiä,
  Tuli niele turkkihisi,
  Valkeainen vaatteihisi,
  Isketä ripasihisi,
  Varo vaateriepuihisi,
  Ett' ei polta poskillensa,
  Vierillensä tee vikoa!

  vatsahasi,
  Kätke
  Nunnus ilman tyttäriä,
  Höyhenys Panuttaria,
  Tule tänne kutsuttaissa,
  Ajaite anottaessa,
  Tuovos hyytä tullessasi,
  Tuovos hyytä, tuovos jäätä,
  Ilmassa on hyytä kyllin,
  Sekä hyytä jotta jäätä,
  Jolla hyyllä hyy'yttele,
  Jäähyellä jäähyttele,
  Hyyllä hyyä hyppyseni,
  Jäällä jäähytä käteni,
  Tee tuli tehottomaksi,
  Humu huumehettomaksi,
  Ett' ei kyyä kynsiäni,
  Käsiäni kärryttele!

  Munnus tyttäristä,
  Tule neiti taivahasta,
  Impi pilvestä piraha,
  Höyhenes Panuttarista,
  hyy'yttelen, jäähyttelen,
  Pistän hyyhyn h., jäähytän k.
  Teen tulen t., Humun
  Hyinen eukko Pohjolasta,
  Pohjan akka harvahammas,
  Hyistä kelkkoa vetäös,
  Jäistä tankkoa taluos,
  Läpi tuimien tulien,
  Läpi polttavain porojen,
  Jott' ei polta poskiani,
  Kärvennä kätösiäni;
  Veäppäs vetinen lumme
  Kahen puolen kämmentäni,
  Tulen tuiki polttamatta,
  Valkean varistamatta,
  Kostaissa tulen tuhoja,
  Tulen lientä lievittäissä!

  Uhritoimissa.

  Kunnotar valittu vaimo,
  Kärehetär kultavaimo,
  Tule kullan keittämästä,
  Hopean sulattamasta,
  Annan kullat kulppihisi,
  Hopeat pikarihisi,
  Nämät on kullat kuun ikuiset,
  Päivän polviset hopeat,
  Isoni soasta saamat,
  Tavottamat tappelosta,
  Minun lasna ollessani,
  Piennä piehtaroiessani,
  Isän polven korkeuisna,
  Äitin värttinän pituisna.

  Puhas metsolan emäntä,
  Metsän kultainen kuningas,
  Kuule kultaiset sanani,
  Hopeaiset lauseheni,
  Kullalla mie kuikuttelen,
  Hopealla houkuttelen;
  Käyvös kullan muuttehelle,
  Hopean vajehukselle,
  Sinun on kullat karvaisemmat,
  Sinun himmemmät hopeat,
  Minun on kullat kuuleammat,
  Hopeani hohtavammat,
  Käeten soasta käyty,
  Uhotellen ulkomailta,
  Vetämät Venäeheltä,
  Alta Riian riitelemät.

  Käy valaimille,
  jakaimille,
  Sulle kullat, mulle karvat,
  kuulusammat  kirkkahammat

  Tapion talon isäntä,
  Tapion talon emäntä,
  Metsän ukko halliparta,
  Metsän kultainen kuningas,
  Mimerkki metsän emäntä,
  Metsän armas antimuori,
  Siniviitta viian eukko,
  Punasukka suon emäntä,
  Tule kullan muuttelohon,
  Hopean vajehtelohon!
  Minun on kullat kuun-ikuiset,
  Ijänpäiväiset hopeat,
  Ne on kullat Ruotsin kullat,
  Ruotsin hohtavat hopeat,
  Torin on tuotu Torniosta,
  Tappeluin rajan takoa,
  Taattoni soasta saanut,
  Tavotellut tappelusta;
  Ne kuluvat kukkarossa,
  Tummentuvat tuhniossa,
  Kun ei oo kullan muuttajata,
  Hopean vajehtajata.

  vaihtimille, murentimille!
  saamat, Vanhemman varustelemat;
  Metsän ehtosa emäntä,
  Kultainen metsän kuningas,
  Tule jo kullat ottamahan,
  Hopeat valitsemahan!
  Ota kullat kullastasi,
  Hopeat hopeastasi,
  Kullat annan kynsillesi,
  Kämmenillesi hopeat,
  Tapion talon hyväksi,
  Metsolan ihastukseksi.
  Lempiliinasi levitä
  Alle minun kultieni,
  Ilman maahan tippumatta,
  Rikkoihin rivestymättä,
  Ne on kullat, kuulut kullat,
  Jotk' on saatu Saksan maalta,
  Riioin Riiasta peritty,
  Tanemarkin tappelosta.
  Salon Herra, maan isäntä,
  Kaunis kankahan eläjä,
  Mielikki metsän emäntä,
  Metsän armas antimuori,
  Käy nyt kullat ottamahan,
  Hopeat valitsemahan,
  Tapiolan rikkaueksi,
  Metsän impien iloksi;
  Pane maalle palttinasi,
  Lempiliinasi levitä,
  Alle kullan kuumottavan,
  Alle huohtavan hopean,
  Kullan maahan tippumatta,
  Hopean rivestymättä,
  Ei kullat kuluhun joua,
  Hukkahan hyvät hopeat!

  Varkaanviemää peruuttaissa.

  Nouse Kalma kaaheille
  Varkahani vartiaksi,
  Kalujeni kaitsiaksi,
  Omoani ottamahan,
  Vietyä peruuttamahan,
  Hirmukourilla kovilla,
  Kaikkivallan kahlehissa!
  Hippa Hiien tyttäriä,
  Kipinätär, Hiien kissa,
  Revi reisiä jalosti,
  Kipeninä kiusaele,
  Ett' ei saisi yöllä maata,
  Eikä päivällä levätä,
  Ennen tuomatta takaisin,
  Panematta paikallensa,
  Viemänsä, varastamansa,
  Mun omani ottamansa,
  Saamansa, saloamansa!

  Varkaita varoessa.

  Otavatar yön on tyttö,
  Öinen valvoja vakainen,
  Tule tänne, tarvitahan,
  Käyvös tänne, kutsutahan
  Varojani valvomahan,
  Kalujani kaitsemahan,
  Kaonnutta katsomahan,
  Vietyä paluuttamahan!

  Varoitessa.
  Nouse ennen Eine-eukko,
  Hengenhaltia havaitse,
  Ennen noian nousemista,
  Katehen kavahtamista,
  Mielen liian liikkumista,
  Tietomiehen tempomista,
  Pojan ainoan avuksi,
  Miehen kuulun kumppaliksi!
  Jos et itse jouakkana,
  Et itse kehannekkana,
  Pistä tänne piikojasi,
  Käske käskyläisiäsi,
  Paras tänne, ei pahinta,
  Pisin tänne, ei lyhintä,
  Kerallani keikkumahan,
  Kanssani kävelemähän!

  nousematta, kavahtamatta,
  liikkumatta, tempomatta,
  Ylimielen liikkumatta,
  Tienkävian tietämättä,
  En tieä poloinen poika,
  En poika polon-alainen,
  Mistä hoivoa huhuime,
  Mistä vämmeän väkeä,
  Taatoltako taivahasta,
  Vai emolta maa-emästä;
  Oi emoni vaimo vanha,
  Maammo kaunis kantajani,
  Jo olet kauvan maassa maannut,
  Viikon nurmessa nurunut;
  Nouse maasta maammoseni,
  Kalmistosta kantajani,
  Väkinesi, voiminesi,
  Väeksi vähän urohon,
  Tuoppa turkki tuonen maasta,
  Tuhatnyplä tuonen turkki,
  Jonka päälleni puetan,
  Noien noitien varaksi!
  Monta on noitoa kylässä,
  Tietäjätä tien ohessa,
  Äijä velhoja vesillä,
  Katehia kaikin paikoin.
  Tule Jesus turvakseni,
  Väekseni, voimakseni,
  Ellös heitä Herra Jesus,
  Hylkeä hyvä Jumala,
  Naisten naarojen sanoihin,
  Kusikinnerten kiroihin,
  Akkojen ajatuksihin,
  Miesten mielimurtehisin,
  Joka lehvän leikkaella,
  Joka sammakon sanoa;
  Seiso eessä seinänäni,
  Asu aitana takana,
  Ett' ei pysty noian nuolet,
  Eikä tietäjän teräkset;
  Tuo mulle tulinen miekka,
  Kanna kuuran karvallinen,
  Säkehinen säihäytä,
  Käteheni oikeahan,
  Jolla paiskoan pahoja,
  Rumat henget ruhtaisisin,
  Jolla hurttia hosuisin,
  Koljumit kovasti löisin!
  Ylemmäksi huokoaime
  Pääni päälle taivosehen;
  Tule Luoja loitsimahan,
  Jumala puhelemahan,
  Nyt on Luojan loitsu-aika,
  Jumalan puhelu-aika;
  Itse istuos Jumala,
  Alennaite armollinen,
  Vakaiseksi vartiaksi,
  Ole ainoisna apuna
  Kateita kaatamassa,
  Vastuksia voittamassa;
  Päästä miestä päättehistä,
  Päättehistä, puuttehista,
  Kylän suuren suuteluista,
  Kirokiukkuisten sanoista,
  Huorien holantehista,
  Vaimojen valantehista,
  Akan kehnon keksinnöistä,
  Pitkähiuksen himpehistä,
  Miehen mustan murtehista,
  Rymännyksen ryötehistä,
  Sukukunnan suusanoista,
  Lajikunnan lausunnoista!

  suurista sanoista,
  noitehista,
  mustista vihoista,
  mieliarveluista,
  Laita Luoja lapselleni,
  Varavaippa, turvaturkki,
  Jonka alla yöt olisi,
  Päivät päällänsä pitäisi,
  Aina onnen vuotehella,
  Sekä selvällä sijalla,
  Turvassa totisen Luojan,
  Armossa jalon Jumalan!
  Jos ken suulla suuteleisi,
  Sanoilla sa'atteleisi,
  Pane sulku suun etehen,
  Haitta hammasten välihin;
  Suunsa sammaloittukohon,
  Kielensä maottukohon!

  Sanoillansa saatteleisi,
  Kave eukko, luonnon tyttö,
  Kave kultainen korea,
  Tule, noiu noitujia,
  Kiroa kiroajia,
  Kaa'a maalliset katehet,
  Veelliset velhot sorra;
  Kuo mulle kultakangas,
  Helkytä hopeakangas,
  Valmista varahamonen,
  Vaippa vaskinen varusta,
  Jonka alla yöt asuisin,
  Päivät päälläni pitäisin,
  Avulla hyvän Jumalan,
  Toimella totisen Luojan,
  Jott' ei poika pois tulisi,
  Emon tuoma erkaneisi,
  Eksyisi emon tekemä,
  Vaimon kantama katoisi!

  Neitsy Maaria emonen.
  Heiluta h.
  päällä puuhoaisin,
  - Ett' ei lyijy miestä löisi,
  Tinapalli paiskoaisi!
  Ututyttö, neitoterho,
  Keritse kiveltä villat,
  Katko karvat kalliolta,
  Tee mulle utuhamonen,
  Vanu mulle vaskivaippa,
  Jonka alla yöt olisin,
  Päivät päälläni pitäisin
  Tuon noian noituessa,
  Susiturkin syytäessä,
  Laskiessa Lappalaisen.
  Nouse neiti lähtehestä,
  Hienohelma hettehestä,
  Heinikosta hienosormi,
  Kutri kultainen kulosta,
  Tukenani tuutimahan,
  Varanani vaappumahan,
  Katehiset kaatamahan,
  Pahansuovat sortamahan,
  Häjyjä hävittämähän,
  Vastuksia voittamahan,
  Etiseltä ilmaltani,
  Takaiselta varjoltani,
  Sivulta molemmin puolin,
  Kupehelta kummaltaki;
  Poista poies nuoret noiat,
  Vanhat arpojat aseta,
  Tuonne tunge nuoret noiat,
  Vanhat arpojat ahista,
  Sotke soihin sammalihin,
  Itse hyppeä ylitse!
  Äijä on maassa tietäjiä,
  Maan povessa mahtajia,
  Noitia joka norolla,
  Kateita kaikin paikoin,
  Velhoja joka veräjä,
  Joka aita arpojia.
  Maan tyttö, manuen neiti,
  Kuule kultaiset sanani:
  Nosta maasta miehiäsi,
  Mannusta urohiasi,
  Sata seipähän sijasta,
  Tuhat kannon kainalosta,
  Sata miestä miekatonta,
  Tuhat miestä miekallista,
  Väekseni, voimakseni,
  Kaikki kansakunnakseni,
  Noien noitien sekahan,
  Tietäjien tienohille!
  Mannun ukko maasta nouse,
  Poika pellon penkerestä,
  Kirkon kirjatun sivusta,
  Satalauan lappeasta!
  En ota pyytöhön oravan,
  En kutsu jänön jälille,
  Taho en ilveksen ajohon,
  Enkä hirven hiihantohon,
  Otan itseni varaksi,
  Avukseni, ainokseni,
  Tuekseni, turvakseni,
  Jonka turvin työt tekisin,
  Avuin aitoa panisin,
  Varoin vettä souteleisin.
  Maan isäntä, maan emäntä,
  Maan on kultainen kuningas,
  Luohu luohutellessani,
  Ole oikein, seiso selkein,
  Ett' et nouse noituessa,
  Et kiihy kirottaessa;
  Puhas maa, puhas mantu,
  Puhas mannun hallitsia!
  Neitsy Maaria emonen,
  Pyhä piika taivahinen,
  Vaimo valkean verevä,
  Retupilven reunimmainen,
  Tule tänne, tarvitahan
  Näille töille työntyessä,
  Raaoille rakentuessa,
  Asioille astuessa!
  Jos tapahut taivosessa,
  Retupilven reunan päällä,
  Niin tule tulen utuna,
  Alennaite auterena;
  Kunsas tullet maata myöten,
  Hiihtäös lipein suksin,
  Kunsas tullet merta myöten,
  Soutaos punaisin pursin,
  Venosella kultaisella,
  Airoilla hopeisilla;
  Jos jou'ut joen takana,
  Joutuos joesta poikki,
  Silkki sillaksi vetäös.
  Punalanka portahaksi!
  Kylä vastahan tulevi,
  Käy läpi kylän kujaisen,
  Läpi kaupungin katuisen,
  Läpi linnan uulitsaisen,
  Kepsuta kepein kengin,
  Sukin mustin muikuttele,
  Sukin valkein vaella,
  Hienoin helmoin hemmahtele,
  Kuo mulle kultakangas,
  Vaippa vaskinen varusta,
  Jonka alla yöt lepeän,
  Päivät päällä puuhaelen!
  Jos ei anna aika myöten,
  Tahi itse et kehanne,
  Työnnä pisin piikojasi,
  Paras palkkalaisiasi,
  Kerallani keikkumahan,
  Kanssani karehtimahan,
  Katehia katsomahan,
  Vastuksia voittamahan!

  Neitonen norosta nouse,
  Kultarintainen kulosta,
  Kanssani kapajamahan,
  Kerallani keikkumahan;
  Ole yöllisnä tukena,
  Päivällisnä vartiana,
  Yöt on istu ikkunoissa,
  Päivät kuunnellen kujalla,
  Veräjillä vierevillä,
  Varvuilla vapisevilla,
  Ei tuo vasten itseäni,
  Eikä vasten joukkoani,
  Vaan on vasten vastuksia,
  Vasten vaivoja pahoja!

  ikkunoilla,
  Omp' on poika Pohjolassa,
  Mies pitkä Pimentolassa,
  Jonk' on paistoi partajouhet
  Kuin on lehto liepehillä,
  Jonka tukka tuuhotteli
  Kuin on männikkö mäellä;
  Tule poika Pohjolasta,
  Mies pitkä Pimentolasta,
  Väeksi vähän urohon,
  Miehen pienen miehuueksi,
  Jott' en turhiin tulisi,
  Häpeihin hämmenisi,
  Noien noitien noroilla,
  Tietomiesten tienohilla!

  Punahattu Tuonen poika,
  Kierosilmä, vääräleuka,
  Sysi noiat syrjällehen,
  Maan katehet kallellehen;
  Ammu noitia maha'an,
  Peruksehen perkeleitä,
  Katehilta silmä kaiva,
  Viillä vatsa vastuksilta!
  Ken katehin katsonevi,
  Silmin kieroin keksinevi,
  Vetäös verinen hursti,
  Hurmehursti huiahuta,
  Taivosesta maahan asti,
  Sio silmien etehen!
  Oi Ukko, isä ylinen,
  Mies on tarkka taivahinen,
  Ole puolla poikiesi,
  Aina lastesi apuna;
  Poista velhot puoleltani,
  Kaitseksentele katehet,
  Satuloi sata oritta,
  Tuhat miestä miekottele,
  Kerallani kulkemahan,
  Kanssani karehtimahan,
  Katehia kaatamahan,
  Pahoja porottamahan,
  Etiseltä ilmaltani,
  Takaiselta puoleltani,
  Päältä pääni, vierestäni,
  Kupehelta kummaltaki,
  Ett' ei poika pois tulisi,
  Emon lapsi lankeaisi,
  Luojan luomalta luvulta,
  Pyhän Synnyn säätämältä!

  tuoma erkaneisi,
  Ukkoni, isä ylinen,
  Vaari vanha taivahinen,
  Aita rautainen rapaja,
  Teräksinen tarha laai,
  Maasta lähin taivosehen,
  Taivosesta maahan saatse,
  Suojaksi minun väkeni,
  Oman kansan katteheksi;
  Teräksillä seivästele,
  Vitsastele maan maoilla,
  Kääri kyillä käärmehillä,
  Sisiliskoilla sitele,
  Jotka noitia näkevät,
  Katehia katselevat;
  Heitä hännät häilymähän,
  Keskipaikat keilumahan,
  Nokkapuolet nousemahan,
  Päät vankat vapajamahan,
  Tänne hännin häilymähän,
  Tuonne päin kähisemähän,
  Ulos suin suhisemahan,
  Ulos kielin kiehumahan,
  Kuulioita kuokkimahan,
  Näkiöitä näykkimähän,
  Vihansuovat sortamahan,
  Pahat maahan painamahan,
  Syömähän kylän kiroja,
  Lausehia lappamahan,
  Rikkehiä riisumahan,
  Haittoja hajottamahan!

  Tarha tamminen r.
  Pihlajainen pystö pistä,
  Sata syltä maa-emähän  maan sisähän

  Tuhat syltä taivosehen,
  Käännä kirjokäärmehillä,
  keikkumahan,
  suut
  mujot mutelemahan,
  Tänne purstot puikkamahan,
  Sinne päät päräjämähän,
  Taos Ukko rautatarha,
  Aita rautainen rakenna
  Rautaisilla aiaksilla,
  Vaskisilla vitsaksilla;
  Ylähäksi aita nosta
  Maasta saatse taivosehen,
  Noian nousemattomaksi,
  Tietäjän tehottomaksi;
  Teräksestä tee veräjät,
  Sepenistä seiväsparit,
  Kääriskele käärmehillä,
  Väännä mustilla maoilla,
  Päin ulos, sisähän hännin,
  Kita kirrin laulamahan,
  Suu ulos suhajamahan,
  Pääpuoli päräjämähän,
  Kierten käyä keijolaisen,
  Kaarten kulkea katehen,
  Aiasta takaisin puolin,
  Veräjistä ulkopuolin!
  Min noiat alenteleikse,
  Sen sä aitoa alenna,
  Jott' ei maan matonenkana
  Pääse aiasta alatse,
  Min noiat ylenteleikse,
  Sen sä aitoa ylennä,
  Ett' ei ilman lintukana
  Lennä aiasta ylitse,
  Ylähäksi kokko lenti,
  Ylemmäksi aita tehkös,
  Alahitse kyy matavi,
  Alemmaksi aita pannos!
  Ukko kultainen kuningas,
  Aina vahva varjelia,
  Nosta kyytä kymmenkunta
  Tahikka sata matoa
  Kerallani keikkumahan,
  Kanssani kamuamahan,
  Alas hännin häilymähän,
  Ylös kielin kiehumahan;
  Katehille kuoppa kaiva,
  Hauta varsin valmistele,
  Yheksän sylen syvyinen,
  Johon noiat päin menevät,
  Kaikki kaatuvat katehet!
  Kun ei siitä kyllin liene,
  Linna rautainen rakenna,
  Varustaos vaskivalli,
  Late rautainen rapaja,
  Vaskiseinät seisottele,
  Esteheksi noian nuolen,
  Kaiheksi katehen silmän!

  Vaskikansi katteheksi,
  Oi Ukko ylijumala,
  Puota putki taivosesta,
  Valahuta vaskitorvi,
  Kultakilpi kirvottele,
  Johon putkehen pueime,
  Vaskitorvehen varoime,
  Ett' ei pysty noian nuolet,
  Eikä tietäjän teräkset;
  Tuoppa kultakirvehesi,
  Hopeainen tapparasi,
  Jolla leikon Lemmot kaikki,
  Sekä pilkon perkelehet,
  Kaa'an noiat nuolihinsa,
  Velhot veitsirautoihinsa,
  Tietäjät teräksihinsä,
  Pahat miehet miekkoihinsa!
  Ukko kultainen kuningas,
  Hopeainen hallitsia,
  Tule pilvissä pimaten
  Poutapaikoissa pamaten,
  Tuo mulle kipuinen kirves,
  Valahuta vaskiponsi,
  Jolla haitat hakkeleisin,
  Nuolet Lemmon leikkeleisin,
  Vastukset hajotteleisin!
  Kun saan, Ukko, kirvehesi,
  Varakseni vaskiponnen,
  Tuhat vuorta poikki lyönen,
  Sata rauaista mäkeä,
  Tempoan teräsneniä,
  Tulisia tuiskittelen,
  Hakulaisia hajotan,
  Jotta Hiiet himmeneisi,
  Perkelehet pelkeäisi,
  Maan kamalat kammastuisi,
  Katoaisi maan katehet!
  Jos siitä vähä tulisi,
  Tuo mulle tulinen miekka,
  Kalpa kullankarvallinen,
  Jolla noitia otelen,
  Katehia maahan kaa'an,
  Konnan koiria komennan,
  Sekä pieksän perkeleitä,
  Pirulaisia pitelen,
  Kaikki Hiiet himmastutan,
  Maan kavalat kammahutan,
  Pelästytän perkelehet,
  Painelen väen pakanan!

  Lemmon leikkeleisin,
  Hakkoaisin Hiien haitat,
  Telkytän t, tuiskuttelen,
  Kanna  tänne rautakanki

  Jolla ma pirut pitelen,
  Ukko taivahan napainen,
  Itse ilman suuri herra,
  Tuoppa turvani suvesta,
  Turva toinen luotehesta,
  Piä pilvissä keräjät,
  Sekehissä neuvo selvä,
  Iätä iästä pilvi,
  Kohottele koillisesta,
  Nosta lonka luotehesta,
  Länkä lännestä lähetä,
  Pilven pitkältä perältä,
  Koko kolmelta taholta,
  Yheksältä yhjäytä,
  Nurin puolin nyhjäytä,
  Syrjin yhtehen syseä,
  Lomitusten loukahuta,
  Sa'a hyytä, sa'a jäätä,
  Sa'a rauaista raetta,
  Teräksistä tellittele,
  Sa'a kyitä käärmehiä,
  Vasten suita suihkavia,
  Kitoja kähäjäviä!
  Äijä on suita suihkavia,
  Kitoja kähäjäviä,
  Noien noitien noroilla,
  Sekä velhojen vesillä,
  Tietomiesten tienohilla,
  Lakkipäien lainehilla,
  Noustessa noron neniä,
  Mäkipäitä möyrymiesten.

  kehajavia!

  Oi Ukko ylinen herra,
  Istuja ijän-ikuinen,
  Jymypilvien pitäjä,
  Hattarojen hallitsia,
  Puippas riihesi tulinen,
  Säkehinen säilähytä,
  Taivas reijiksi revitä,
  Ilman kansi ikkunoiksi,
  Jymähytä jyskyjäsi,
  Pamahuta paakkujasi,
  Poutapilvissä pomise,
  Pauka ilman palkehessa,
  Iske tulta ilman päältä,
  Vala tulta taivahasta,
  Katehia kaatamahan,
  Velhoja hävittämähän,
  Noitia tähystämähän,
  Tietäjiä tempomahan!
  Paljo on teillä tietäjiä,
  Noitia joka norolla,
  Velhoja joka vesillä,
  Katehia kaikin paikoin
  Kujan suussa kulkemassa,
  Aitoviertä astumassa.

  Vallan piirissä p.
  Ilma kaikki i.
  taivahasta,
  Järähytä järven päässä,
  katsomahan,
  - Äijä on tiellä t.
  Paljo noitia n.
  veräjä,
  Ukko taivahan jumala,
  Lähe kanssa, käy keralla,
  Väeksi vähän urohon,
  Miehen pienen miehuueksi;
  Anna, Ukko, uuluasi,
  Väkeäsi mies väkevä,
  Tuo miekka tuhannen miehen,
  Saatata sa'an urohon,
  Käteheni oikeahan,
  Että taitaisin tapella
  Vasten vastuksen väkeä,
  Häviöhön häijyt saisi,
  Perkele peri katohon,
  Tuiki tuimenettomaksi!

  avuksi,
  Tuoppas, U., ummertasi,
  Siniviitta vimmertäsi,

  Oi Ukko ylijumala,
  Taatto taivahan napainen,
  Jou'uttele jousi suuri,
  Katso kaaresi parahin,
  Pane vaskinen vasama
  Tuon tulisen jousen päälle,
  Ammu noitia noroilla,
  Tietäjiä tienohilla,
  Ammu kautta kainalojen,
  Halki hartiolihojen;
  Saata noiat nukkumahan,
  Tietäjät uneksimahan,
  Siksi pitkäksi ikeä,
  Kuuksi kullan valkeaksi!

  halki hartioista,
  Kautta kainalo-lihojen;
  Kaa'a noiat nuolihinsa,
  Tietäjät teräksihinsä,
  Velhot veitsirautoihinsa,
  Ampujat aseihinsa!

  Nouse veestä veen emäntä,
  Sinilakki lainehista,
  Hienohelma hettehestä,
  Puhasmuotoinen muasta,
  Väettömälle väeksi,
  Turvaksi tuettomalle,
  Nosta miehiä merestä,
  Umpilammista urohot,
  Jokiloista jousimiehet,
  Kalpamiehet kaivoloista;
  En taho vasten itseäni,
  Enkä vasten seuroani,
  Otan vasten vastuksia,
  Vasten vastuksen väkeä!

  Onko vuoressa väkeä,
  Alla kallion apua?
  Ompa vuoressa väkeä,
  Alla kallion apua;
  Anna vuori voimoasi,
  Väkeäsi vaaralainen,
  Miehen ainoan avuksi,
  Yksinäisen ympärille,
  Ett' ei miestä syyttä syöä,
  Tahi ei tau'itta tapeta!

  kallio apua,
  Vuori voimoa liseä,

  Tule vanha Väinämöinen,
  Tietäjä ijän-ikuinen,
  Puhumahan puoleltani,
  Viereltäni virkkamahan;
  Tuo tänne tulinen koira,
  Rakki rauan karvallinen,
  Syömähän kylän kiroja,
  Kylän noiat noppimahan!
  Kun ei siitä kyllin liene,
  Anna vanhoa väkeä,
  Ijän kaiken istunutta,
  Homehessa huokunutta,
  Jok' on kauvan maassa maannut,
  Viikon viiassa levännyt,
  Väekseni, voimakseni,
  Kaikki kansakunnakseni,
  Tuo miekka tuliteräinen,
  Anna mulle ilman miekka,
  Jolla riisun rikkehiä,
  Haitat maahan hakkaelen,
  Poies kalmat karkottelen,
  Mustarintaiset murennan,
  Jolla Hiiet hirvittelen,
  Sekä pieksän perkelehet,
  Oikealta puoleltani,
  Vasemelta varjoltani,
  Kulen kullaisna keränä,
  Hopeaisna vuolangenna,
  Ett' ei pysty noian nuolet,
  Eikä tietäjän teräkset!

  Tuo mulle tulinen miekka,
  Kanssani kamala m.
  Kerin  käyn, käyen

  Nouse maasta musta kukko,
  Kana rautainen kavehi,
  Kerallani keikkumahan,
  Kanssani karehtimahan,
  Katehia kaatamahan,
  Noitia nukuttamahan

  Katehilta silmä kaiva,
  Noi'ilta nenä repäise!

  Nouskate meriset miehet,
  Umpilampiset urohot,
  Somerosta suomuviitat,
  Hietahelmat hettehestä,
  Pilvisauvojen pituiset,
  Korpikuusten korkeuiset,
  Sata miestä miekallista,
  Tuhat rauaista urosta,
  Sekahani seurumahan,
  Kanssani karehtimahan,
  Kateita kaatamahan,
  Vastuksia voittamahan,
  Jott' ei liika liioin söisi,
  Vastus viljalta vitaisi!

  nokiset m.
  suomuselkä, Hietahelma h.
  pituinen, Korpikuusen korkeuinen,

  Ylös maasta miekkamiehet,
  Mannun-aikaiset urohot,
  Kaivoloista kalpamiehet,
  Jokiloista jousimiehet;
  Nouse metsä miehinesi,
  Korpi kaikki kansoinesi,
  Vuoren ukko voiminesi,
  Vesihiisi heimoinesi,
  Väkinesi veen emäntä,
  Veen vanhin valtoinesi,
  Neitoset joka norosta,
  Hienohelmat hettehistä,
  Miehen ainoan avuksi,
  Pojan kuulun kumppaliksi,
  Jott' ei pysty noian nuolet,
  Eikä tietäjän teräkset,
  Ei asehet ampumiesten,
  Eikä velhon veitsirauat!

  Korren keskeltä u.
  Nouse Hiisi heimoinesi,
  Lähe kehno kansoinesi,
  Perkele perehinesi,

  Verenjuoksua sulkiessa.

  Neitsy Maaria emonen,
  Rakas äiti armollinen,
  Tule tänne, käy välehen,
  Välehemmin tarvitahan,
  Veren maahan vuotaessa,
  Hurmehen hurahtaessa;
  Pistä pieni peukalosi,
  Liitä sormesi suloinen,
  Veren tielle telkimeksi,
  Tulevalle tukkeheksi,
  Jott' ei juoksisi jokena,
  Lammikkona laskeuisi!
  Vaan jos ei totelle tuosta,
  Vaajanne väheäkänä,
  Käy turve tuvan takoa,
  Sammal saunan salvoksesta,
  Tulevalle tukkeheksi,
  Salvaksi samoajalle;
  Kun ei tuostana totelle,
  Tuovos tänne taivahasta
  Viisi pellavaspivoa,
  Kuusi villakuontaloa,
  Tukkehehsi tuiman reiän,
  Paikaksi pahan veräjän;
  Heitä hienot helmuksesi,
  Esiliinasi levitä,
  Rautaraukan ratkomihin,
  Terän hienon tempomihin,
  Veä päälle lemmen lehti,
  Kulta-ummisko kuleta,
  Veren maahan vuotamatta,
  Punaisen putoamatta!

  typpeheksi,
  karsinasta  seinän alta

  Villakuontaloa, pellavaskupoa,
  Pane paitasi parahin,
  Neitsy Maaria emonen,
  Rakas äiti armollinen,
  Tule tänne tarvittaissa,
  Käy tänne kutsuttaessa,
  Kuin välehen tarvitahan,
  Sie jou'u sitä pikemmin,
  Niekla kultainen käessä,
  Sulkkuniitti nieklan päässä,
  Jolla suonet. solmuelet,
  Verisuonia vetelet,
  Ompelet utuisin niekloin,
  Kurot kultalangoillasi,
  Punaisen putoamatta,
  Tippumatta tilkankana;
  Ota silkki silmiltäsi,
  Tauko päästäsi tavota,
  Sio silkkinauhoillasi,
  Pane palmikoisillasi,
  Reikiä revennehiä,
  Haavoja halennehia;
  Kun ei tuosta kyllin liene,
  Ota vyöltä Väinämöisen
  Kaapu kellankarvallinen,
  Kun ei tuostana totelle,
  Sivallappa Luojan silkki,
  Ota kaapu kaikkivallan,
  Pane Luojan palmikoilla,
  Kääri Luojan käärehillä,
  Noita rauan ratkomia,
  Suu sinervän silpomia,
  Tehkös yöllä terveheksi,
  Päivällä imanteheksi,
  Yöt on nahkoa vetele,
  Päivät kalvo kasvattele,
  Ehommaksi entistänsä,
  Paremmaksi muinoistansa!

  Päästä s., Tauvut  tasma
  tapoa,
  Päre punainen,
  Kultalanka kulmiltasi,
  silkkirihmoillasi,
  Neitsy Maaria emonen,
  Pyhä piika taivahinen,
  Hienot helmasi kokoa,
  Käy tänne kepein kengin,
  Sukin sulkkuisin vaella,
  Pukemissa puhtahissa,
  Valkeissa vaattehissa,
  Veren suuta sulkemahan,
  Hurmetta huristamahan,
  Jott' ei kuohu koprilleni,
  Eikä päälleni päräjä;
  Pane sulku suun etehen,
  Hame piiloiksi hajota,
  Paitasi tulipunainen,
  Veritulvan tuppeheksi!
  Kun ei tuosta kyllin liene,
  Pane salvaksi sanasi,
  Veren tielle telkimeksi,
  Haavan tuiman tukkeheksi!
  Veri jääksi jäätyköhön,
  Hurme hyyksi hyytyköhön,
  Tahnaksi takistukohon,
  Veri vuotamattomaksi,
  Suonet soutamattomaksi,
  Alta hyppimättömäksi,
  Päältä potkimattomaksi!

  Sulkkuisissa sukkasissa,
  pärise; rauan suulle,
  Neitsy Maaria emonen,
  Pyhä piika pikkarainen,
  Lennä pitkin pilven äärtä
  Alas maahan taivahasta,
  Suonia sitelemähän,
  Veren suuta sulkemahan;
  Tuovos tuohinen vesiltä,
  Lohkaise lepästä lastu,
  Veä veitsi huotrastasi,
  Tapoas on taskukirves,
  Jolla lastun leikkaelet,
  Hiplaiset hituisen tuota
  Haavahan halennehesen,
  Reikähän revennehesen,
  Reiän suulle sulkimeksi,
  Veren tielle terheneksi,
  Jott' ei maito maahan juokse,
  Puna peltohon putoa!

  Laske lanka t.
  Jolla suonia sitelen,
  Veritulvan tukkielen;
  Laskeos l.
  Panen mie vähäisen
  Maariatar, kaunis vaimo,
  Tule tänne tarvittaissa,
  Tääll' on tullunna tuhoa,
  Rauta raivoksi ruvennut!
  Ketreäs rikeinen rihma
  Rikeisellä värttinällä,
  Ompeleppas rauan raana,
  Päitä suonen solmiellos,
  Mist' on puistunut punainen,
  Veritilkka tippumassa,
  Veren maahan vuotamatta,
  Varina valaumatta!
  Kun ei tuosta kyllin liene,
  Tuovos pikku kattilasi,
  Jolla verta keitetähän,
  Hurmetta varistetahan,
  Veritilkan tippumatta,
  Rikoille ripahtamatta!

  ritinen Ritisellä v.
  Jolla hurmetta tymeän,
  Helka vaimo hempeätär,
  Tule tänne, tarvitahan
  Suonia sovittamahan,
  Päitä suonten solmimahan!
  Ota suosta sammalia,
  Tuovos turvemättähiä,
  Veren suulle sulkimeksi,
  Veren tielle telkimeksi,
  Tukis multaturpehilla,
  Maan saroilla sammaltele,
  Peitä pienillä kivillä,
  Reikeä repeytynyttä,
  Ett' ei maito maahan pääse,
  Puna peltohon putoa!

  Nouse neitonen norosta,
  Punaposki puutiosta,
  Tao hietoa helmoissasi,
  Sammalia saumoissasi,
  sulkemahan  Jäseniä jatkamahan!
  maasta turppahia,
  multaturppahilla,
  repeynyttä,
  Heitä Herra kintahasi,
  Vala Herra vanttuhusi,
  Tuppeheksi tuiman reiän,
  Paikaksi pahan veräjän,
  Maion maahan vuotamatta,
  Punaisen putoamatta!
  Lukotkohon Luojan lukko,
  Sana Herran salvatkohon,
  Ett' ei maito maahan juokse,
  Rikkoihin veri viaton,
  Ylitse Jumalan luonnon,
  Yli aivon autuahan!

  Salpa H.

  Tule Ukko ilmollinen,
  Käy tänne kutsuttaessa,
  Veren suuta sulkemahan,
  Tulevata tukkimahan,
  Ett' ei pursku parralleni,
  Valu vaaterievuilleni;
  Tuki tuota turpehilla,
  Mätä mättähän paloilla,
  Vaan jos ei totelle tuosta,
  Tunge turpea kätesi,
  Paina paksu peukalosi,
  Liitä sormesi lihava,
  Tukkeheksi tuiman reiän,
  Paikaksi pahan veräjän,
  Veren vuotamattomaksi,
  Suonten soutamattomaksi,
  Veä päälle lemmen lehti,
  Kultalumme luiskahuta!

  suuta t.
  luikahuta  luiahuta!
  Mesilumme
  Ukko vanha valkopäinen,
  Tule tänne tarpehesen,
  Terin aurasi aseta,
  Kärin käännä luottimesi,
  Tuonelan tuvan perille,
  Pyhän pellon penkerehen,
  Tukku turvetta repäise,
  Kappale karamätästä;
  Tuovos tukko Tuonen maalta,
  Salpa Kalman karsinasta,
  Veren suulle sulkimeksi,
  Veren tielle telkimeksi,
  Tuki suuta turpehella,
  Mätä mättähän murulla,
  Veä verho peitteheksi,
  Kalvo päälle katteheksi,
  Verho päivällä vetele,
  Yöllä kalvo kasvattele!

  Muru mustoa mätästä;
  tuonelasta,
  Tulikulkku Lappalainen,
  Kuivakulkku Pohjolainen,
  Joka joi joet tuliset,
  Säkehiset virrat särpi,
  Tule verta särpimähän,
  Veren suuta sulkemahan,
  Hurmetta huroamahan,
  Tuovos tulppa tunturista,
  Päätenaula Pohjolasta,
  io Veritulvan tukkeheksi,
  Vaskipillinen varusta,
  Tinapilli tienaele,
  Veret keuhkoihin vetele,
  Syämehen säännöttele,
  Syämessä sija verellä,
  Keuhkoloissa kellarinsa,
  Alla maksojen majansa,
  Alla pernojen pesänsä!
  Homma kimmain kuningas,
  Tule tänne tarvittaissa,
  Ammoin suonet soutelevi,
  Liikkuvi lihajäsenet,
  Veri tulvana tulevi,
  Hurme huppeloittelevi!
  Tule tulvan tukkijaksi,
  Salvaksi samoajalle,
  Veren suuta sulkemahan,
  Kitoa kiristämähän,
  Tuoppas liuskale lihoa,
  Lemmon reijestä repäise,
  Pahan hengen palleasta,
  Tämän tulvan tukkeheksi,
  Jott' ei maito maahan juokse,
  Miehen kauno kastehesen!
  Tuleppas tulinen Hiisi
  Tulisesta helvetistä
  Kolmen poikasi keralla,
  Kahen kanssa tyttäresi;
  Hivuksesi Hiisi heitä,
  Tunge karvaturvakkosi,
  Veren tielle telkimeksi,
  Ja kun ei totelle tuosta,
  Palsta paikaksi repäise
  Lihavasta reijestäsi
  Tukkeheksi tuiman reiän,
  Paikaksi pahan veräjän!

  Tunge hippoasi,
  Lempo lierilakkiasi,
  Mätä mättähiä,
  Tunge Juutas turpehia,
  Juutas turvakkosi,

  Vesimatkoilla.
  Soutelemme, joutelemme,
  Noien velhojen vesillä,
  Tietomiesten tienohilla,
  Lakkipäien lainehilla,
  Miesten syöjällä selällä,
  Urosten upottajalla;
  Oisiko airot pikkaraiset,
  Soutajat vähäväkiset,
  Pienoiset perän pitäjät,
  Lapset laivan hallitsiat,
  Anna Ahti airot toiset,
  Tuo mulle mela parempi,
  Anna airoille apua,
  Huovitusta huoparille,
  Jotta saisin suorin souta,
  Ve'et selvin serskitellä,
  Selät suuret seurustella,
  Halki aaltojen ajella!
  Jos aalto ylenteleikse,
  Kovin käypi korkealle,
  Ahti aaltoja aseta,
  Ahin lapset lainehia,
  Jotta juosta puisen purren,
  Rautahangan hakkaella,
  Ve'et väljät välkytellen,
  Kaaritellen veet kapeat,
  Tuulen purtta tuuvitella,
  Länsituulen läikytellä,
  Ilman kourin koskematta,
  Airoilla avittamatta!

  vesille, tienohille,
  lainehille, syöjälle selälle,
  upottajalle;
  Itse airoille asetu,
  Suoritaite soutamahan,
  Anna Ahti airojasi,
  Venettäsi veen isäntä,
  Airot uuet ja paremmat,
  Mela toinen ja lujempi,
  Joilla souan luikuttelen,
  Selät vetten seurustelen,
  Katehen koan e'itse,
  Velhojen veräjän suitse;
  Äijä on velhoja vesillä,
  Kateita kaikin paikoin,
  Virolaista viisin kuusin,
  Kyröläistä kymmenisin!
  Anna juosta puisen purren,
  Purren juosta jolkutella,
  Vierrä kuplina vesillä,
  Lumpehilla lainehilla,
  Vihoin päivän paistamatta,
  Vihoin kuun kumottamatta,
  Vihoin tuulen tuulematta,
  Vihoin saamatta satehen!

  viisi kuusi, kymmenkunta!
  Anna Kuplina venon
  Akka aaltojen alainen,
  Vaimo kuohun korvallinen,
  Nouse kourin kuohun päälle,
  Yskin aalloille ylene,
  Kuohuja kokoamahan,
  Vaahtipäitä vaalimahan,
  Eestä purren purjehisen,
  Tieltä tervaisen venehen,
  Jott' ei syytöntä syseä,
  Viatonta vierettele!
  Ilolintu ilmahinen,
  Lennä tuonne, kunne käsken,
  Ikuisen iän perähän,
  Päivän koitannan kotihin,
  Pane posket pussuksihin,
  Puhalla ihana ilma,
  Myry myötäinen minulle,
  Minnekki nyt mennäkseni
  Noilla väljillä vesillä,
  Ulapoilla aukeilla!

  Vettä voimistaissa.

  Nouse neiti lähtehestä,
  Somerosta hienosormi,
  Nouse vettä noutamahan,
  Tuovos vettä voimallista,
  Laula vettä laaullista,
  Kelvollista keinottele,
  Tuolta Juortanin joesta,
  Pyhän virran pyörtehestä,
  Joll' on Ristus ristittynä,
  Kaikkivalta kastettuna!

  Vihollista vastaan merellä.
 
  Oi Ukko, ylijumala,
  Ilman kultainen kuningas,
  Rakenna rajuinen ilma,
  Nosta suuri säien voima,
  Luo tuuli, lähetä aalto,
  Ei tuo vasten itseäni,
  Vasten on purtta vainolaisen,
  Vasten vastuksen väkeä!
  Utu tyttö, terhenneiti,
  Ilman tyttö auteretar,
  Seulo seulalla utua,
  Terhenistä tepsuttele,
  Laske talma taivahalta,
  Auer ilmasta alenna,
  Selvälle meren selälle,
  Ulapalle aukealle,
  Ei tuo vasten itseäni,
  Eikä vasten joukkoani,
  Vaan on vasten vainolaista,
  Vasten vastuksen väkeä,
  Ett' ei näe päälle tulla,
  Eikä eestäni paeta!

  Minun pääni päästimeksi,
  Henkeni pelastimeksi!

  Voidellessa.
  Neitsy Maaria emonen,
  Rakas äiti armollinen,
  Tule tänne taivahasta,
  Päältä pilvien alene,
  Tuoppa vettä tuonnempata,
  Kanna mettä kappasella,
  Ylisestä taivosesta,
  Tähtitarhojen takoa,
  Kipehien voitehiksi,
  Vammojen valantehiksi;
  Lypsä maitoa mesistä,
  Mesisistä rinnoistasi,
  Kultakorva kuppisehen,
  Vaskilaitojen välihin,
  Itse voia voipunutta,
  Sivele hätäynnyttä,
  Kätysillä kaunoisilla,
  Sormella nimettömällä!
  Kun ei tuosta kyllin liene
  Kipehille voitimiksi,
  Pese Jesuksen verellä,
  Huuho Herran hurmehella,
  Pyyhi Luojan kyynelillä,
  Hautele haluvesillä,
  Päästä miestä päättehistä,
  Päästä päivistä pahoista,
  Sitehistä sitkehistä,
  Kipuvöistä kiintehistä!

  Tule taatto taivahinen,
  Ukko piirien pitäjä,
  Tule neitsy taivahasta,
  Piika pilvistä alene,
  Nouse maasta maammoseni,
  Alta nurmen nukkumasta,
  Tuoppa mettä tuonelasta,
  Kanna mettä kappasella,
  Vaskivannosten v.
  Herran vaahella valele,
  sairas
  Neitsy Maaria emonen,
  Muori puhasmuo'ollinen,
  Tule tänne kutsuttaissa,
  Tule tarpehen teoksi,
  Täällä tarkoin tarvitahan,
  Viat visvoille menevät.
  Käy pian, välehen jou'u,
  Kepeissä kenkäsissä,
  Liinaisissa sukkasissa,
  Paljahilla paitasilla,
  Siipi kultainen käessä,
  Simasiipi kainalossa;
  Onhan sulla kultakukko
  Ja kana hopeakarva,
  Katkaise kanalta siipi,
  Sulka kultainen kukolta,
  Ota metsolan mesiä,
  Tapiolan voitehia,
  Joilla voia voimatonta,
  Pahoin tullutta paranna,
  Voitele yläisin puolin,
  Voitele alaisin puolin,
  Voia luut lomia myöten,
  Jäsenet rakoja myöten,
  Jott' ei tuska päällä tunnu,
  Eikä pakko alle painu,
  Kipu ei keskeä kivistä,
  Pakko syämehen pakene!

  Eukko sull' on kultasulka
  Eukko kultainen sinulla
  höyhen,
  voipunutta, Palojälkiä p.
  luun neniä m., Jäsenten m.
  päälle
  Neitsy Maaria emonen,
  Rakas äiti armollinen,
  Käy kipeät voitamahan,
  Vaivat vaikahuttamahan;
  Tuovos tuolta voitehia
  Päältä taivosen yheksän,
  Yheksiä voitehia,
  Kaheksia katsehia,
  Ota siipi sirkkuselta,
  Puhas sulka pulmuselta,
  Päästä pääskyltä vipunen;
  Voia niillä voisimilla,
  Hauo niillä hautehilla,
  Niillä rasvoilla rapaja,
  Joill' on Jesus voieltuna,
  Kaikkivalta katsottuna,
  Pilatuksen piinattua,
  Pahan vallan vaivattua;
  Voia alta, voia päältä,
  Voia keskeltä keralla,
  Voia kerta ensimäinen
  Alta aivan terveheksi,
  Voia kerta keskimäinen
  Keskeä kivuttomaksi,
  Voia kerta jälkimäinen
  Päältä nuurumattomaksi,
  Laske voie vuotamahan
  Läpi luun, läpi jäsenen,
  Läpi lämminten lihojen,
  Läpi suonten soljuvien,
  Ele anna märille mennä,
  Ele visvoille virua,
  Ele kuplille kulua,
  Ravahella rakkoloille!

  Joilla voijit Luojan haavat,
  Hau'oit haavat kaikkivallan,
  piinatessa, vaivatessa,
  pistettyä, vangittua,
  yltä, alta,
  Kerta keskeä sipaise  sivalla

  murtumattomaksi,
  liikkuvain  liikkuma-
  viereväin  vieremä-
  verien,
  suonien sorota,
  Koita Jesus kielelläsi,
  Herra suullasi sulalla,
  Tokko tunnet voiteheksi,
  Päätät rasvaksi pätevän,
  Tätä voitehen teosta

  Kahtalaista kammeria,
  Vian päälle vietäväksi,
  Vaivoille veettäväksi!
  Kun lie voietta vakaista,
  Vammoille valettavata,
  Tuo sulka sulalta maalta,
  Höyhen maalta lämpimältä,
  Sinisiipi sirkkuselta,
  Puhas sulka pulmuselta,
  Jolla voian voipunutta,
  Pahoin tullutta parannan,
  Voian yltä, voian alta,
  Kerta keskeä sivaisen,
  Ei uro manalle joua,
  Pitkä tukka tuonelahan!

  Koe k., Suullasi jalo Jumala,
  Anna Herra sulka suusta,
  - Sivultasi siipi työnnä,
  Tukka pitkä pientarehen.
  Kaunis on kipujen eukko,
  Kipumäen iso emäntä,
  Vanha voietten tekiä,
  Simojen sulaelia;
  Keitä voitehet vakaiset,
  Katsehet ani parahat,
  Itse koita kielelläsi,
  Maista suullasi makua,
  Onko voie voimallista,
  Keittämäsi kelvollista,
  Vian päälle vietäveä,
  Vammoille valettavoa!
  Kun lie voie voimallista,
  Tule tänne tarvittaissa,
  Heiluttele helmojasi,
  Anna voietta vakaista
  Kipeille voiteluksi,
  Haavoille paranteheksi!

  Nosta kaste kalliosta,
  Rasva rauan suumalosta!
  Ukkonen, ylinen luoja,
  Taivahallinen jumala,
  Keitä vettä, keitä mettä,
  Keitä voietta hyveä,
  Ylisessä taivosessa,
  Päällä pitkän pilven rannan,
  Leikkoa lohikaloa,
  Pane taimenta palanen,
  Pilppa kuuta, toinen voita,
  Sipale sianlihoa;
  Keitä voie voimallinen,
  Jolla voian voipunutta,
  Voian luut lomattomaksi,
  Jäsenet raottomaksi,
  Tuskan tuntemattomaksi,
  Kivun tietämättömäksi!

  kuuen kirjokannen,
  parasta,
  Pala Palvosen lihoa;
  Pala Herran palleata;
  Ukko kultainen kuningas,
  Taatto taivon valtiainen,
  Sylin pilviä syseä,
  Limitysten noita liitä,
  Sa'a mettä taivosesta,
  Sa'a mettä, sa'a vettä,
  Sa'a voietta hyveä,
  Katsetta ani parasta;
  Työnnä torvet taivosesta,
  Pillit pilvistä lähetä,
  Joista voie vuotakohon,
  Katse maalle kasvakohon,
  Vian päälle vietäväksi,
  Vammoille valettavaksi!

  - Kaste karttukohon,
  Pistoksien pistämille,
  Keion keihä'än jälille!
  Vaivoille valantehiksi!
  Mehiläinen lintuseni,
  Metsän kukkien kuningas,
  Lähe mettä noutamahan,
  Simoa tapoamahan,
  Mielusasta metsolasta,
  Tarkasta Tapiolasta;
  Nouki kukkia keolta,
  Keitä mettä kielelläsi,
  Monen kukkasen kuvusta,
  Monen heinän helpehestä,
  Kipeille voitehiksi,
  Vammoille valuvesiksi!

  Tymeä t.
  Rauan raanoihin pahoihin,
  Tulen tuiki polttamille!
  Mehiläinen, meiän lintu,
  Lennä tuonne löyhyttele
  Mielusahan metsolahan,
  Metisehen manterehen,
  Äijä on mettä metsolassa,
  Kolme on mesimätästä,
  Kaksi vaipalla katettu,
  Kolmas ilman kattamatta;
  Kasta kaapusi simassa,
  Sulkasi sulassa meessä,
  Tuo simoa siivessäsi,
  Kanna mettä kaapussasi,
  Vian päälle vietäväksi,
  Haavoille paranteheksi,
  Ett' ei haavat happaneisi,
  Viat vammoille valuisi!

  mettä nuokassasi,
  Alla siipesi simoa,
  kaulassasi  mielellistä

  Suussasi suloa voita,
  visvoille viruisi!
  Mehiläinen, meiän lintu,
  Meiän lintu, mieli lintu,
  Käyppäs mettä metsolasta,
  Simoa Tapiolasta,
  Nurmilta mesinukilta,
  Ahosilta armahilta;
  Tuovos mettä nurmen päältä,
  Ahon armahan nenästä,
  Kukan kultaisen kuvusta,
  Sa'an heinän helpehestä,
  Mesi keitä kielelläsi,
  Sima suussasi sula'a,
  Vian päälle vietäväksi,
  Pahoille paranteheksi!

  Kuuen kukkasen nenästä,
  Seitsemästä heinän päästä,
  kielestäsi, suustasi s.
  siipesi nenästä,
  Lämmitä lakesi päältä,
  Paikoille palanehille,
  Tulen tuiki mennehille!
  Vilun suurihin sijoihin,
  Pakkasen palelemihin!
  Mehiläinen, ilman lintu,
  Lennä tuonne toisialle,
  Ylitse meren yheksän,
  Meripuolen kymmenettä,
  Ruokosella istumatta,
  Lehellä levähtämättä,
  Saarehen selällisehen,
  Luotohon merellisehen,
  Tuovos sieltä voitehia,
  Tuovos voietta hyveä,
  Yheksältä voitajalta,
  Kaheksalta katsojalta!
  Siell' on luotonen meressä,
  Mesilampi luotosessa,
  Siinä mettä mieluhista,
  Siinä voietta hyveä,
  Joka suonihin sopivi,
  Jäsenihin kelpoavi.

  Se on täynnä voitelua,
  Täynnä mettä mielellistä,
  Mehiläinen, mettiäinen,
  Lennä tuonne liuvottele
  Yheksän meren ylitse,
  Yli puolen kymmenettä,
  Tuurin uutehen tupahan,
  Palvosen laettomahan,
  Siellä voitehet tehä'än,
  Simat siivoin keitetähän,
  Yhen keittimen sijalla,
  Yheksästä puun lajista,
  Yheksissä pottiloissa,
  Kaunoisissa kattiloissa,
  Sormenpään sovittavissa,
  Peukalon mainittavissa;
  Pistä siipesi simahan,
  Sulkasi sulahan voihin,
  Neien nuoren lippahasen,
  Akan vanhan vakkasehen,
  Saat sieltä simoa kyllin,
  Metosia mielin määrin,
  Pakkasen palelemille,
  Kovan ilman koskemille!

  selällä,
  Monen kukkasen kuvusta,
  Kesäheinän helpehestä,
  Toinen siipesi metehen,
  Höynähytä höyhenesi,
  Mehiläinen maasta nouse,
  Simasiipi mättähästä,
  Lennä tuonne liihyttele
  Yli kuun, alatse päivän,
  Otavaisten olkapäitse,
  Seitsentähtisen selitse;
  Lennä Luojan porstuahan,
  Kamarihin Kaikkivallan!
  Siellä voietta tehä'än,
  Rasvoja rakennetahan,
  Hopeaisissa paoissa,
  Kultaisissa kattiloissa,
  Missä mettä, kussa vettä,
  Missä muita voitehia;
  Mettä kiehuvi kes'ellä,
  Laioilla suloa voita,
  Simoa suvinenässä,
  Päässä pohja rasvasia.
  Kasta rasvahan kynäsi,
  Sulkasi sulahan voihin,
  Tuoppas tuolta voitehia,
  Kanna noita katsehia,
  Yheksiä voitehia,
  Kaheksia katsehia,
  Kanna Jesuksen käsille,
  Suulle Maarian sulalle:
  Koita Jesus kielelläsi,
  Maaria sulalla suulla,
  Jos on niitä voitehia,
  Kaikkivallan katsehia,
  Joill' on Luoja voieltuna,
  Katsottuna Kaikkivalta,
  Pirulaisen pistettyä,
  Pahan vallan vaivattua!

  kellarihin,
  Sormille sulan Jumalan:
  Suullasi sula Jumala,
  Voittuna Jumalan poika,
  Mehiläinen, ilman lintu,
  Lennä tuonne tuijottele
  Ylähäksi taivosehen,
  Päälle taivosen yheksän!
  Jos sa matkoa pelännet
  Tahi surret siipiäsi

  Sio vastat siiviksesi,
  Pistä purstoksi piakko,
  Kule kuun keheä myöten,
  Päivän päärmettä samoa,
  Auringon alaisin puolin,
  Taivon tähtien välitse,
  Ettäs oikein osannet
  Harhatielle hairaumatta!
  Sitte tultua perille,
  Matkan päähän päästyäsi,
  Lennä Luojan kammarihin,
  Ylimmäisehen sijahan,
  Siell' on viljalta simoa,
  Siellä mettä mielen määrin,
  Joilla ennen Luoja loitsi,
  Puheli puhas Jumala,
  Voiti Luoja lapsiansa,
  Pahan vallan vammaksissa.
  Sivalla simoa siitä,
  Ota mettä mieltä myöten,
  Tuovos niitä voitehia,
  Kanna niitä katsehia,
  Kipeille voitehiksi,
  Vammoille valelemiksi!

  Lapioinen purstoksesi,
  Lennä maloa m.
  Vieri päivän vieremiä  päälomatse

  tasatse  ta'atse

  Läpi taivahan tähitse,
  Joillapa Jumala voiti,
  Luoja vammoja valeli,
  Mehiläinen, mielilintu,
  Sinisiipi hyöryläinen,
  Lennä tuonne liipottele
  Luoksi vanhan Väinämöisen,
  Sivalla simainen siipi
  Vyöltä vanhan Väinämöisen,
  Jolla voia voipunutta,
  Pahoin tullutta paranna,
  Jotta saisi sairas maata,
  Voisi voihkaja levätä,
  Saisi maata maatumatta,
  Nukkua nukisematta!
  Lennä pääsky päivän alta,
  Sinisiipi siuvahuta,
  Tuo sulka sulasta maasta,
  Höyhen maasta lämpimästä,
  Jolla voian voimatonta,
  Pahoin tullutta parannan,
  Pyyhin pois pyhät kipunat,
  Pahat saastat sammuttelen!

  Tasapursto taivahalta,

  Vuodentulosta.

  Anna Jesus ohravuotta,
  Jumala jyväkeseä,
  Jotta me poloiset poiat
  Poloisella Pohjanmaalla
  Saisimma Savon rajoilla
  Pikarin pivohon panna,
  Suuruspullon suun etehen,
  Saisi orjatki olutta,
  Palkollisetki panosta,
  Vierrettä kiven vetäjät!

  Ampiaisen synty.

  Impi istuihe kivelle,
  Kapo paaelle panihe,
  Hapsiansa harjoavi,
  Päätänsä panettelevi.
  Hivus immeltä putosi,
  Karva katkesi kavolta,
  Senpä tuuli tuonne kantoi
  Niittyhyn nimettömähän;
  Tuost' on tehty ampiainen,
  Paha lintu paiskutettu,
  Viini vaskinen selässä,
  Täynnä viinensä vihoja.

  Etanan synty.

  Kivun tyttö, Tuonen poika,
  Makasivat maakivellä,
  Kahen kesken kalliolla,
  Matoja sijittäessä,
  Etanoita pyyttäessä.
  Tuli tyttö raskahaksi,
  Kantoi kohtua kovoa,
  Viimein vatsansa vajensi,
  Siitäpä maot sikesi,
  Siitä syntyivät etanat.

  Hammasmaon synty.
  
  Hyöryläinen, pyöryläinen,
  Liinan siemenen kokoinen,
  Liinan siemenen näköinen,
  Hammasten hajottelia,
  Leukaluien leikkeliä,
  Tieänpä sinun sukusi,
  Kanssa kaiken kasvantosi:
  Mies musta merestä nousi,
  Uros aalloista yleni,
  Pystyn peukalon pituinen,
  Uron sormen korkunainen,
  Haven tuulella tulevi,
  Hapenesta parta kasvoi,
  Parralle mato sikesi;
  Siitäpä kävi katala,
  Siirtihe paha pakana,
  Lempisihin leukaluihin,
  Haluisihin hampahisin,
  Syömähän, kaluamahan,
  Luutamahan, louhtamahan,
  Leukoja levittämähän,
  Hampahia hakkomahan,
  Siin' on nyt sinun sukusi,
  Siinä kaikki karvasiki.

  Hyöpyräinen, pyöpyräinen,
  Hyökyräinen, pyökyräinen,
  Rautamies n., aallosta y.
  Toi kipuja tullessansa,
  Joilla hampahat hajotti,
  Leukaluita leikkelevi,
  tuulelta t., Hapenelle k.
  Parralla s.
  Siitä siirtihe p.
  Puremahan, jäytämähän,
  Akka vanha villikerta,
  Luonnotar lihava vaimo,
  Läksi merta luutimahan,
  Lainetta lakaisemahan,
  Kypenistä kyittä päällä,
  Vaahtivaippa hartioilla,
  Luuti päivän, luuti toisen,
  Luuti kohta kolmannenki,
  Saipa rikka luutahansa,
  Vaskisehen vastahansa.
  Huolastihen ottamahan,
  Nosti luuan lainehista,
  Pyörähytti vaskiponnen,
  Ylähäksi päänsä päälle.
  Rikka oli luuassa lujasti,
  Tuota hampahin tavotti,
  Puuttui haiku hampahisin,
  Emälempo leukaluuhun.
  Tuosta tuo paha sikesi,
  Luotui tuosta luun puria,
  Leukaluun luhistelia,
  Hampahien hakkoaja,
  Pään on kaiken kaivelia,
  Jäsenien jäyteliä.

  Akka vanhan Väinämöisen,
  Vaka vanha Väinämöinen,
  Suka puuttui  rikka tarttui
  Tuliluuan, v.
  Senpä tapasi  makaisi

  Tuosta sai pahantekiä,
  Syntyi siitä miehen syöjä,
  Loihen poika l.
  Luonnotar lihava vaimo,
  Akka vanha villikerta,
  Lähti luutoa lehosta,
  Vastaksia varvikosta;
  Neula rinnasta putosi,
  Neula vaskinen valahti,
  Kulisten meni kulohon
  Ja helisten heinikkohon,
  Siitäpä mato sikesi,
  Siitä syntyi tuonen toukka,
  Haluisihin hampahisin,
  Poloisihin poskipäihin,
  Luun syöjä, lihan puria,
  Hammasten hajottelia.
  Tyttö Pohjolan sokea,
  Väinämöisen vanha piika,
  Pyyhki pientä pirttiänsä,
  Lakaeli lattiata,
  Läksi rikka luuastansa,
  Varpa vastasta karisi,
  La'aistulle lattialle,
  Pyyhitylle permannolle,
  Pitkin sillan juomuksia.
  Tuost' on syöjä syntynynnä,
  Kaluaja kasvanunna,
  Tuop' on suuhun suikahtihe,
  Siitä kielelle lipaisi,
  Hakaroitsi hampahille,
  Syömähän verilihoja,
  Veriluita luhtomahan.
  Syöjätär paha emäntä,
  Sakehetar rauan eukko,
  Survoi rauan suurumia,
  Telkytti teräsneniä,
  Rautaisella kalliolla,
  Leppäisessä huhmaressa,
  Leppäisellä petkelellä,
  Leppäisen tuvan sisässä.
  Minkä survoi, senpä siekloi,
  Appoi noita jauhojansa,
  Murut haihtui hampahisin,
  Istuivat ijenlihoihin,
  Hampahia hakkomahan,
  Leukaluita luhtomahan.

  siemeniä,
  Pikku mies merestä nousi,
  Pikku kirvehyt käessä,
  Kassarainen kainalossa,
  Tapasip' on tammen tiellä,
  Rannalla rutimon raian;
  Iski puuta kirvehellä,
  Tarpaisi tasaterällä,
  Puuttui lastu kirvehesen,
  Puuttui lastu ja lujasti;
  Kynsin, hampahin tavotti
  Tuota irti saahaksensa,
  Siitä puuttui pulma suuhun,
  Tuli haiku hampahisin,
  Lemu leukoihin levisi;
  Syntyi siitä suuri syöjä,
  Paha hampahan hakia.
  Repo kantoi katkon luita,
  Repo kantoi ja kalusi,
  Kahen kallion välitse,
  Viien vuoren liepehitse,
  Siitäpä mato sikesi,
  Siitä syntyi tuonen toukka,
  Tuop' on leuvoille levisi
  Ja hajosi hampahille.

  Hauvin synty.

  Yöllä Liipo liinan kylvi,
  Kauko päivän kasvatteli,
  Tuosta nousi nuori taimi,
  Taimi nousi, liina kasvoi;
  Tuli tuuli kolmialta
  Liinan päätä puistamahan,
  Puisti tuuli liinan päätä,
  Hampun siementä sirotti,
  Tuonne tuuli liinan viepi
  Pyhän virran pyörtehesen,
  Siinä tuoli tuuditteli,
  Vesi pitkäksi venytti,
  Kasvoi siitä kaunis hauki,
  Ve'en venkala kohosi.

  Hevosen synty.

  Hiiest' on hevosen synty,
  Vuoresta valion varsan,
  Tuli-uksessa tuvassa,
  Rautaharjassa pajassa,
  Pää sen on kivestä pantu,
  Kaviot on kalliosta,
  Sääret rauasta rakettu,
  Teräksestä selkä tehty.

  valitun v.
  Vilukannon karsinassa,

  Hirven synty.

  Miss' on hirvi syntynynnä,
  Karin poika kasvanunna?
  Tuoll' on hirvi syntynynnä,
  Karin poika kasvanunna,
  Nevan tuulisen selällä,
  Tiheällä tuomikolla,
  Paksulla pajupehulla,
  Selkä on koivun konkelosta,
  Sääret aian seipähistä,
  Pää on saarnen juurikasta,
  Muu raato lahosta puusta,
  Karvat karvakorttehista.

  Mist' s.
  Paksuilla pajupehoilla,

  Horkan synty.

  Kyllä tieän horkan synnyn,
  Arvoan alun katalan:
  Horkka on tuulen tuu'ittama,
  Vilun ilman viihyttämä,
  Tuulen tuoma, veen vetämä,
  Kovan ilman kohti saama,
  Tullut tuulen tuppurissa,
  Ahavan rekira'oissa,
  Vasten meitä vaivaisia,
  Kohti koitopäiväisiä.

  Hylkeen synty.

  Mies on nousevi merestä,
  Aallosta ylenteleikse,
  Meren luotojen lukia,
  Veen kalojen katselia,
  Kuus' on kukkia käessä,
  Kuus' kunki kukan nenässä,
  Kaikk' on täynnä raaniloita,
  Ne on hyytyi hylkehiksi.
  Hyle poika pyöreäinen
  Meren ympäri meniä,
  Meren nurmen nutturainen,
  Hylkynä sinun isosi,
  Hylkynä sinun emosi,
  Hylkynä sinä itseki,
  Mene tästä, kunne käsken,
  Meren mustahan mutahan,
  Sinisen saven sisähän,
  Lohikäärmehen kitahan!

  kuppia  kukkoa
  Siit' hylkeheksi.
  Hylky isäsi, hylky emosi,

  Ihmisen synty.

  Ihminen ihala ilme,
  Sukukunnan suuri luomus,
  Tehty on mullan kakkarasta,
  Mullan kaakusta rakettu,
  Sille Herra hengen antoi,
  Luoja suustahan sukesi.

  Kaalimadon synty.

  Pulleroinen, palleroinen,
  Mato musta, maan näköinen,
  Tietähän sinun sukusi:
  Sinervö sinun isosi,
  Sinervö sinun emosi,
  Sinervöisiä sisaret,
  Sinervöinen muu sukusi,
  Sinervö sinä itseki.
  Kun ensin emosta synnyit,
  Kuuntelime, kääntelime,
  Kuulin nurmelta nurinan,
  Notkon pohjalta porinan,
  Kulisten menit kulohon,
  Helähellen heinikkohon.

  Karhun synty.

  Miss' on otso synnytetty,
  Mesikämmen käännytelty?
  Tuoll' on otso synnytetty,
  Mesikämmen käännytelty,
  Luona kuun, tykönä päivän,
  Otavaisten olkapäillä.
  Sielt' on maahan laskettuna
  Sisälle salon simaisen,
  Vierehen vihannan viian,
  Maksankarvaisen malohon.
  Sinisirkku metsän neiti
  Tuu'itteli, liekutteli,
  Kultaisessa kätkyessä,
  Hihnoissa hopeisissa,
  Alla kuusen kukkalatvan,
  Alla pensovan petäjän.
  Siitä otso ristittihin,
  Harvakarva kastettihin,
  Korvalla tulisen kosken,
  Pyhän virran pyörtehellä.
  Ken rupesi ristijäksi?
  Itse Himmerkin kuningas,
  Tuo rupesi ristijäksi,
  Harvakarvan kastajaksi,
  Neitsy Maaria emonen,
  Pyhä piika pikkarainen,
  Sepä kummiksi kuvautui,
  Sekä kantoi kastehelle.
  Mikäs pantihin nimeksi?
  Lullamoinen, lallamoinen,
  Karva kaunis röyhetyinen,
  Mesikämmen källeröinen.

  k., malossa p.
  Sisähän s., metisen v.
  eukko
  penseän  pienoisen
  Juhannes jumalten pappi
  Ristiäksensä lupasi,
  - Tuolla Juortanin joella  joessa

  pyörtehessä,
  Itse oli Ristus ristimässä
  Kaikkivalta kastamassa,
  Otsoseni, ainoiseni,
  Mesikämmen kaunoiseni,
  Kyllä mä sukusi tieän,
  Miss' oot otso syntynynnä,
  Saatuna sinisaparo,
  Jalka kyntinen kyhätty:
  Tuoll' oot otso syntynynnä
  Ylähällä taivosessa,
  Kuun kukuilla, päällä päivän,
  Seitsentähtien selällä,
  Ilman impien tykönä,
  Luona luonnon tyttärien.
  Tuli läikkyi taivahasta,
  Ilma kääntyi kehrän päällä,
  Otsoa suettaessa,
  Mesikkiä luotaessa.
  Sieltä maahan laskettihin
  Vierehen metisen viian,
  Hongattaren huolitella,
  Tuomettaren tuu'itella,
  Juurella nyrynärehen,
  Alla haavan haaralatvan,
  Metsän linnan liepehellä,
  Korven kultaisen kotona.
  Siitä otso ristittihin,
  Karvahalli kastettihin,
  Metisellä mättähällä,
  Sarajoen salmen suulla,
  Pohjan tyttären sylissä.
  Siinä se valansa vannoi
  Pohjan eukon polven päässä,
  Eessä julkisen jumalan,
  Alla parran autuahan,
  Tehä ei syytä syyttömälle,
  Vikoa viattomalle,
  Käyä kesät kaunihisti,
  Soreasti sorkutella,
  Elellä ajat iloiset
  Suon selillä, maan navoilla,
  Kilokangasten perillä;
  Käyä kengättä kesällä,
  Sykysyllä syylingittä,
  Asua ajat pahemmat,
  Talvikylmät kyhmästellä,
  Tammisen tuvan sisässä,
  Havulinnan liepehellä,
  Kengällä komean kuusen,
  Katajikon kainalossa.

  haaraniekan,
  Lupais käyä k.
  Kisakangasten
  Astui impi ilman äärtä,
  Neiti taivahan napoa,
  Kävi pilven piirtä myöten,
  Taivahan rajoa myöten,
  Sukassa sinertävässä,
  Kirjavassa kaplukassa,
  Villavakkanen käessä,
  Karvakoppa kainalossa,
  Viskoi villan pään vesille,
  Laski karvan lainehille,
  Selvälle meren selälle,
  Lake'ille lainehille.
  Noita tuuli tuu'itteli,
  Ilma lieto liikutteli,
  Ve'en henki heilutteli,
  Viinnä villakuontalona,
  Kuunna pellavaskupona,
  Ranualle salon simaisen,
  Nenähän metisen niemen.
  Mielikki metsän emäntä,
  Tapiolan tarkka vaimo,
  Juoksi vyöstähän vetehen,
  Sukkarihmasta sulahan,
  Vyölapasta lainehesen,
  Koppoi kuontalon vesiltä,
  Villat hienot helmoihinsa,
  Nuot on liitti liukkahasti,
  Kapaloitsi kaunihisti,
  Vaahterisehen vasuhnn,
  Kätkyehen kaunoisehen.
  Siitä kulki kuusikkohon,
  Sinisen salon sisälle,
  Kummun kultaisen sivulle,
  Alle vuoren vaskirinnan,
  Näki kuusen kukkalatvan,
  Kukkalatvan, kultalehvän,
  Nostatti kapalonuorat,
  Vitjat kultaiset kuletti,
  Oksalle olovimmalle,
  Lehvälle leveimmälle.
  Tuu'itteli tuttuansa,
  Liekutteli lempeänsä,
  Alla viien villavaipan,
  Alla kaattuan kaheksan,
  Sisällä salon sinisen,
  Kehän kultaisen kes'ellä,
  Siinä otsosen sukesi,
  Jalokarvan kasvatteli,
  Petäjäisessä pesässä,
  Kutiskossa kuusisessa.
  Kasvoi otso kaunihiksi,
  Yleni ylen ehoksi,
  Lyhyt jalka, lysmä polvi,
  Tasakärsä talleroinen,
  Pää levyt, nenä nykerä,
  Karva kaunis röyhetyinen.
  Ei ollut vielä hampahia,
  Eikä kynsiä kyhätty,
  Mielikki metsän emäntä
  Itse tuon sanoiksi virkki:
  "Kyheäisin kynnet tuolle,
  Kanssa hampahat hakisin,
  Kun tuo ei vioille saisi,
  Painuisi pahoille töille."
  Niin otso valansa vannoi
  Polvilla metsän emännän,
  Eessä julkisen Jumalan,
  Alla kasvon kaikkivallan,
  Ei tehäksensä pahoa,
  Ruveta rumille töille,
  Itse oli Luoja tuomarina,
  Luojan lapset lautamiesnä.
  Mielikki metsän emäntä,
  Tapiolan tarkka vaimo,
  Läksi hammasta hakuhan,
  Kynsiä kyselemähän,
  Pihlajilta pinkeiltä,
  Katajilta karkeilta,
  Jukaisilta juurikoilta,
  Kesun kannoilta kovilta;
  Eipä sieltä kynttä saanut,
  Eikä hammasta tavannut.
  Honka kasvoi kankahalla,
  Kuusi kummulla yleni,
  Hongassa hopeaoksa,
  Kuusosessa kultaoksa,
  Ne kapo käsin tavotti,
  Niistä kynsiä kyhäsi,
  Niitä liitti leukaluuhun,
  Ikenihin istutteli.
  Siitä laski lallokkinsa,
  Ulos lempensä lähetti,
  Pohjan maita polkemahan,
  Saloja samoamahan,
  Pani suota sotkemahan,
  Viitoa vitaisemahan,
  Ahoviertä astumahan,
  Kangasta kapuamahan,
  Vaan ei antanut lupoa
  Tulla karjan käytäville,
  Karjan kellon kuuluville,
  Tiukujen tirinä-maille.

  Yrjänä ylinen ylkä,
  Ylimmäisen miehen poika,
  Kulki Kuihtana vesille,
  Laski villoja vesille,
  Kuppaeli kuontaloita,
  Nuot on kulki kuusi vuotta,
  Seuloi seitsemän keseä,
  Kulki pellavaskupona,
  Vieri villakuontalona,
  Nenähän pakananiemen.
  Neitsy Maaria emonen,
  Pyhä piika pikkarainen,
  Maaria metinen neiti
  Näki villanpään vesillä,
  kaapuan k.
  Alla tammisen talahan
  Salakaarten kartanossa.
  Kirjavassa kammarissa.
  Sekä hankki hampahia,
  Niist' on hammas ensimmäinen,
  Ensimmäinen, viimeinenki.
  Muistan, murri, synnyntäsi,
  Maan kamala kasvantasi:
  Tuoll' oot sykkö syntynynnä,
  Maan kamala kasvanunna,
  Pohjan pitkässä perässä,
  Lapin laajassa salossa,
  Leppävaaran liepehillä,
  Havuvaaran harteilla,
  Putkinen sinun isosi,
  Putkitar sinun emosi,
  Putkisia muu sukusi,
  Putkinen sinä itseki.
  Sie olet saatu sammalilla,
  Kasvanut kanervikoissa,
  Paksussa pajupehossa,
  Tiheässä tuomikossa,
  Pohjaispuolella puroa,
  Päivän puolella mäkeä;
  Olinpa minäki siellä
  Ylimmäisnä lautamiesnä
  Tevanoa tehtäessä,
  Haavasta rakettaessa.
  Lavekämmen Pohjan eukko
  Pään mäkäisi mättähästä,
  Selän hongasta hotaisi,
  Hampahat vesikivestä,
  Silmät kuutilon kivestä,
  Korvat kengän telluksesta;
  Siitä ristille ritaisi,
  Sekä kantoi kastehesen.

  murrin syntynehen,
  Pahan karren kasvanehen,
  Kolmen koivun juuren alla,
  Kahen kannon kainalossa,
  Hongistossa sun s.
  Petäjikössä pesäsi.
  Suojapuolella kiveä,
  Pohjan puolella mäkeä;
  maakivestä  pääkivestä

  kuutaman k.
  Jalat villakuontalosta;

  Keräjäin synty.

  Teki perkele pesänsä,
  Paha pahnansa panetti,
  Maanherran majan sisähän,
  Tuomarin tuvan etehen,
  Nimismiehen niskan päälle,
  Lautamiesten lattialle,
  Pispan pitkihin hijoihin,
  Papin paian kanluksellen,
  Siinä latoi lapsiansa,
  Siitteli sikiöitänsä,
  Riioiksi rikasten miesten,
  Keräjiksi kansan köyhän.

  Herroille herukkeheksi,
  Häviöksi k.

  Kissan synty.

  Kyllä tieän kissan synnyn,
  Halliparran hauteleman:
  Kissa on saatu kiukoalla,
  Nenä neittä, pää jänistä,
  Häntä Hiien palmikkoa,
  Kynnet kyitä käärmehiä,
  Jalat muita muuramia,
  Muu ruumis suen sukua.

  Parta on hallin h.
  käärmehen kähyä,

  Kiven synty.
  Kivi on Kimmon Kammon poika,
  Maan muna, kakara pellon,
  Kimmahattaren tekemä,
  Vuolahattaren vanuma,
  Syöjättären syänkäpynen,
  Mammottaren maksan piippu,
  Äijöttären kasvattama,
  Perna pienen Joukahaisen.

  Kimman Kamman  Kääjän
  kiikko mammon  Lemmon
  Kimman mamman maksa  maksi

  Pellon perna, mannun maksa,
  Huorahattaran t.
  syänkeränen  syämen syrjä

  pilkku,
  Ken kiven kiveksi tiesi,
  Kun oli otraisna jyvänä,
  Nousi maasta mansikkana,
  Puun kylestä puolukkana,
  Taikka häilyi hattarassa,
  Piili pilvien sisässä,
  Tuli maahan taivahasta,
  Putosi punakeränä,
  Kaaloi kakraisna kapuna,
  Vieri vehnäisnä mykynä,
  Läpi pilvipatsahien,
  Puhki kaarien punaisten,
  Hullu huutavi kiveksi,
  Maan munaksi mainitsevi.

  juuresta p.
  Yleni ylen hyvänä,
  häälyi h., Punapilvien s.
  Nuoren neitosen nisuissa,
  Kasvajaisen kainalossa,

  Koin synty.

  Koi syntyi kotalahella
  Suussa joen Juortanaisen.
  Huorat huuhtoi huntujansa
  Joen suussa Juortanaisen,
  Siitä sitten koi sikesi,
  Siitä puuttui luun puria,
  Lihan syöjä, luun puria,
  Veren uuelta vetäjä,
  Ilman paalia keittämättä,
  Vaskella varistamatta,
  Läksi koira kulkemahan,
  Sai mato matelemahan,
  Meni luuta luusimahan,
  Lihoa liottamahan,
  Märkinä märättämähän,
  Panemahan paisumina.

  Saip' on koina k., Matona

  Koiran synty.
  Tuulest' on penuen synty,
  Ahavasta koiran alku;
  Louhiatar vaimo vanha,
  Portto Pohjolan emäntä,
  Perin tuulehen makasi,
  Lonkamuksin luotehesen,
  Teki tuuli tiineheksi,
  Ahava kohun kovaksi.
  Mit' on kohtunsa kovana?
  Kohussansa koiran kantoi,
  Penun alla pernojensa,
  Maksoissansa maan itikan,
  Yksikuisen, kaksikuisen;
  Kuun on kolmannen lopulla
  Alkoi luoa luomiansa,
  Vajennella vatsoansa,
  Kohustansa koiran luopi,
  Penun alta pernojensa,
  Ken kantoi kapalorievut,
  Lapsen karkean kapalon?
  Haivon akka raivokerta,
  Se kantoi kapalorievut,
  Liinoissansa liekutteli,
  Helmoissansa heilutteli,
  Laitti poian polkemahan,
  Villahännän viitomahan.
  Pohjolan parahin neiti,
  Sepä seisoi seinänvieret,
  Asui ikkunan alukset,
  Simoa sulaelevi;
  Sima hyytyi hyppysihin,
  Jolla voiti hampahia,
  Tuli koira kunnollinen,
  Sai sepeli siivollinen,
  Jott' ei syö vähäistäkänä,
  Pure pikkuruistakana.

  Tuulelt' s., Ahavalta a.
  Penun päivän paistamasta;
  Untamolan  Ulappalan
  umpisilmä,
  Uppo Väinölän sokea,
  Penitar valio vaimo,
  Peniatar pieni vaimo,
  sokea,
  Mitä tuon kovana kohtu?
  Makuutteli maksoissansa,
  kapalonuorat,
  Havon r.
  Pani p., Viluhännän
  Kyllä tieän koiran synnyn,
  Arvoan alun penikan:
  Tehty on rikkatunkiolla,
  Vainiolla valmistettu,
  Yheksän isän aloa,
  Yhen äitin synnyttämä.
  Manuhutar maan emäntä
  Pään mäkäisi mättähästä,
  Sääret hankki seipähistä,
  Korvat lammin lumpehista,
  Ikenet iästä iski,
  Turvan tuulesta rakensi.

  Koivun synty,

  Neitonen norolla istui,
  Hienohelma heinikossa,
  Itkeä tihuttelevi,
  Kyynel vieri kyykerteli
  Punaisilta poskipäiltä
  Maa-emähän jalkoihinsa,
  Pyöreämpi pyyn munia,
  Raseampi rastahien.
  Siitä kasvoi kaunis koivu,
  Yleni vihanta virpi,
  Vesa manteren vetämä,
  Tuulettaren tuu'ittama,
  Latva täytti taivahalle,
  Oksat ilmoille olotti.

  Punaposki poimetteli,
  taimi  tammi

  metinen mänty,
  Tuuliainen tuu'itteli,
  Taivonen vesin valeli,
  Tuulettaren tuu'ittama,
  Pakkasen imettelemä,

  Korpin synty.
  Kyllä tieän korpin synnyn,
  Syöjän synnyn arvaelen,
  Mist' on saatu musta lintu,
  Kusta korppi kasvatettu:
  Konnan korppi, Lemmon lintu,
  Ilkeämpi ilman lintu,
  Se syntyi sysimäellä,
  Kasvoi hiilikankahilla,
  Kerätty kekälehistä,
  Sysipuista synnytetty,
  Pää pantu patapaloista,
  Ruho Lemmon rukkipuusta,
  Pursto Lemmon purjehesta,
  Kontit puista konkeloista,
  Vatsa vaivaisen säkistä,
  Suolet Lemmon neulikoista,
  Perä ilman renkahasta,
  Kupu kattilaranista,
  Kaula Hiien kangaspuusta,
  Nokka noian nuolen päästä,
  Kieli Kirkin kirvehestä,
  Silmät kuukkalan kivestä.

  Mistä syöjä maahan syntyi,
  k., lieto l.
  Kekäleistä keipoteltu,
  patarauista,
  Hoi sie korppi koito lintu,
  Korppi kolmen Lemmon lintu,
  Maassa on sinun majasi,
  Koivussa sinun kotisi;
  Kyllä sun sukusi tieän,
  Kanssa kaiken kasvantosi:
  Koottu oot koan noesta,
  Tulipuista tukkueltu,
  Sysilöistä synnytetty,
  Pantu kaikesta pahasta,
  Ruppa Hiien rukkasesta,
  Sorkat Hiien värttinöistä,
  Suolet Hiien vyötehistä,
  Jalat ilman värppänöistä,
  Kynnet tervastikkusista,
  Siivet Lemmon viuhkamoista,
  Höyhen hiilestä hiottu,
  Korvat koivun lehtilöistä,
  Silmä Hiien siemenistä,
  Toinen rautahernehestä,
  Nokka noian kirvehestä,
  Kieli kelon keihä'ästä.

  Pökkelöistä pyöritelty,
  Siipi v.,
  Toinen tuohesta kohlattu,

  Kuvun synty.

  Kupu kumma, Lemmon pahka,
  Tieänpä sinun sukusi,
  Mist' oot syplä syntynynnä,
  Maan kamala kasvanunna,
  Kertynynnä Lemmon keträ,
  Hiien pallo paisununna,
  Tähän hengen huokumille,
  Kaklan kaloille lihoille:
  Sumust' on sinun sukusi,
  Sumusta sinun emosi,
  Sumusta sinun isosi,
  Siitä valta vanhempasi,
  Siell' on viisi veikkoasi,
  Kuusi kummisi tytärtä,
  Seitsemän setäsi lasta,
  Sinne siirtyös itseki
  Niittyihin nimettomihin,
  Nimen tietämättömihin!

  Kyykäärmeen synty.
  Yön tyttö, hämärän neito,
  Pitkän puhtehen pitäjä,
  Keträsi kivisen langan,
  Somerisen soilotteli,
  Kivisellä keträpuulla,
  Vaskisella värttinällä;
  Katkesi kivinen lanka,
  Somerinen sormiltansa,
  Kiviseltä keträpuulta,
  Vaskiselta värttinältä.
  Mi lie päiksi päätynynnä,
  Siitä sai paha sikiö,
  Siitä syntyi kyytöläinen,
  Sikisi mato manalan.

  Someroisen s.
  Someroinen lanka sortui,
  Vaka vanha Väinämöinen
  Vuoria hajottelevi,
  Kallioita kaatelevi,
  Räntäisissä rukkasissa,
  Vaskivanttujen varassa;
  Sai miekan tuliteräisen,
  Sylkytteli miekkoansa
  Vuoren rautaisen raossa,
  Kahen kallion välissä,
  Louhen viien vinkurassa.
  Sormus kultainen solahti
  Vuoren rautaisen rakohon,
  Kahen kallion välihin,
  Louhen viien vinkurahan,
  Siitä sitten sykkö syntyi,
  Kyhäytyi kyytöläinen.

  Kallioita vierittävi,
  Vuoren v.
  Kyhäsitte

  Käärmeen synty.
  Tieän sykkö synnyntäsi,
  Maan kamala kasvantasi,
  Mistä kyy kulohon synnyit,
  Mato maalle siunattihin:
  Sie oot sykkö synnytetty,
  Maan kamala kasvateltu,
  Karkealla kalliolla,
  Matalalla maaemällä.
  Hiisi juoksi maata myöten,
  Juoksi Hiisi, maa hikoili,
  Juoksi soita, juoksi maita,
  Lapin laajoja saloja,
  Hiki tippuvi tukasta,
  Vaahti parrasta valuvi.
  Uupui julma juostessansa,
  Väsyi väännätellessänsä,
  Vaipui vankamo kivelle,
  Kaatui maahan kalliolle,
  Menehtyi mäen nenälle,
  Nurmipaaelle nukahti.
  Viikon vuorella makasi,
  Kauvan kallion nenällä,
  Kovin korskui maatessansa,
  Nukkuessansa nurisi,
  Valui kuona konnan suusta,
  Kina ilkeän kiasta,
  Vaahti vankasta nenästä,
  Tölkki Lemmon tölleröstä,
  Ukon uuelle kivelle,
  Karkealle kalliolle.
  Kulki Syöjätär sivutse,
  Söip' on kuolan kalliolta,
  Kuola kulkussa kytevi,
  Hakaroipi hampahissa,
  Sylki suustansa vesille,
  Laski kuolan lainehille.
  Tuota tuuli tuu'itteli,
  Meren läikkä läikytteli,
  Selvällä meren selällä,
  Lapovilla lainehilla;
  Vesi sen pitkäksi venytti,
  Ilma väänti värttinäksi,
  Siitä tuuli maalle tuopi,
  Vesi niemelle vetävi,
  Viima viskoi kalliolle,
  Korkean kiven kolohon;
  Tuuli sen kovaksi tuuli,
  Ahavainen kuivaeli,
  Päivä paistoi käppyrähän
  Rannalla kiven kolossa,
  Kiven kirjavan kylellä,
  Pahan paaen parmahalla.
  Hiisi siihen hengen antoi,
  Piru silmät siunaeli,
  Lempo leukaluut sukesi,
  Kehno hampahat keräsi.
  Tuli tuosta tuonen toukka,
  Tuonen toukka, maan matonen,
  Syntyi synty käärmehelle,
  Pahalle nimi panihe.

  kavala  poika kalkki
  Sileällä k., Mustan korven kainalossa.
  viimein j., värvytellessänsä,
  maata  konna, viimein
  Kutta nurmelle n.
  nurahui,
  nokasta, Tölkkä töllöröstä,
  Kirjavan selälle  kylelle;
  Häijy h.
  Voi sinä paha pakana,
  Tietähän sinun sukusi:
  Läksi Juutas juoksemahan,
  Väipäs väipöttelemähän;
  Häijy häässä häimertynyt,
  Pahan työn on tehtyänsä,
  Juoksi päivän, juoksi toisen,
  Juoksi kohta kolmannenki,
  Ilkeä tuli iästä,
  Konna päivän koitimesta.
  Matkan pitkän tultuansa,
  Päivän kolmannen perästä,
  Uupui Juutas juostessansa,
  Väsyi väipötellessänsä,
  Kaatui maahan kalliolle,
  Retkahti kiviroville,
  Vaipui vaaran rintehelle,
  Raukesi rapakivelle;
  Maatessansa korskaeli,
  Väkevästi vääntelihe.
  Jesus tietänsä käveli,
  Matkoansa mittaeli,
  Kolmen poikansa keralla,
  Kahen kielikumppalinsa,
  Juutas tieltä loikahtihe,
  Rajakenkä kalliolta,
  Sai piru pirettämähän,
  Pötkähti pakenemahan;
  Läksi kuola konnan suusta,
  Räkä räivän sieramista,
  Tuon päivä kovaksi paahtoi,
  Piru pitkäksi venytti.
  Santta Pietari näkevi
  Konnan kuolan kalliolla,
  Rään pahan rapakivellä;
  Katselevi, kääntelevi,
  Mi on mytty kalliolla,
  Sai tuosta sanelemahan:
  "Mikä tuostakin tulisi,
  Ja kuka kuvautuisi,
  Jos sa Herra hengen loisit,
  Silmät siunaisit Jumala?"
  Niin sanovi suuri Luoja,
  Puhuvi puhas Jumala:
  "Pahasta paha tulisi,
  Konna konnan siemenestä,
  Ilkeä isottomasta,
  Epatto emottomasta".
  Santta Pietari sanovi,
  Kerran toisen kerkeävi:
  "Luoppas Herra henki tuolle
  Siunoa Jumala silmät,
  Anna kulkea kulossa,
  Helähellen heinikossa,
  Pujotella puien juuret,
  Katsella kanervan varret!"
  Äsken Herra hengen antoi
  Silmät siunasi Jumala,
  Pahan miehen oksentohon,
  Konnan ilkeän kinahan.
  Siitä sitten sykkö syntyi,
  Liseni paha litikka,
  Sai käärme kähäjämähän,
  Mato musta muikomahan,
  Mahan maata kulkemahan,
  Vatsallahan vaeltamahan.

  väipästelemähän  vääpästelemähän;
  Väikäs väikästelemähän;
  Ruotua j.
  Jesuksen ilokivelle,
  Luojan leikkikalliolle,
  Päivän puolelle mäkeä;
  Kuollessansa k.
  Oli meiän suuri Luoja
  Tietänsä kävelemässä,
  Piru loikastihe,
  Pötkäisi  mies paha
  Vuoti  juoksi
  Vaahti vankan leukaluusta,
  Löysi kuplan kalliolta,
  Kepillänsä kääntelevi,
  Koetteli sormellansa,
  - Jotain tuostaki t.
  kutain k., Kun 
  Jesus vastasi vakainen:
  "Ei pahalle hengen tarvis,
  Kipu kuoliosta  oksennosta

  Pujotellen j., Katsellen juuret!"
  Antoi tuolle,
  muikkamahan,
  Viitoa vitelemähän.
  Mist' on synty syysmaolla,
  Tapa talvikäärmehellä?
  Tuost' on synty syysmaolla,
  Tapa talvikäärmehellä:
  Kihokuola Aijön poika,
  Tuo kiltto kivellä istui,
  Nukkui kaltto kalliolla;
  Tuop' on tuosta vierähtävi
  Pohjaispuolelle kiveä,
  Kino tippui kiian suusta,
  Kuona konnan leukaluilta,
  Senpä Syöjätär havaitsi,
  Söi kinon kiven kylestä,
  Sylkäisi kinon vesille,
  Lapahutti lainehille.
  Kuola kulkevi merellä,
  Vieri laatta lainehilla,
  Vaahti vankoilla vesillä,
  Tuli tuuli, tuon kokosi,
  Ajoi aalto kalliolle,
  Putken rautaisen sisähän,
  Paksun heinän paltehesen.
  Siit' on synty syntynynnä,
  Siitä kasvo kasvanunna;
  Mist' on tuolle henki saatu,
  Mistä viskattu vihoja?
  Tuolt' on sille henki saatu
  Sekä viskattu vihoja,
  Tuolta helvetin tulesta,
  Pahan vallan valkeasta.

  Ikoma kivellä istui,
  Kihama  Kilamo
  kivellä istui,
  Kaltto istui kalliolla,
  Lävähytti  laski kuolan
  Kupla m.
  aaltojen selällä,
  Tuuli sen tukkuhun kokosi,
  Mato musta maan-alainen,
  Toukka tuonen karvallinen!
  Tieän mä sinun sukusi,
  Kanssa kaiken kasvantosi:
  Syöjätär sinun emosi,
  Vetehinen vanhempasi.
  Souti Syöjätär vesiä,
  Tulikulkku turjutteli,
  Venehellä vaskisella,
  Punaisella purjehella;
  Sylki Syöjätär vetehen,
  Laski laatan lainehille.
  Tuota tuuli tuu'itteli,
  Veen henki heilutteli,
  Tuu'itteli vuotta kuusi,
  Senki seitsemän keseä,
  Selvällä meren selällä,
  Lake'illa lainehilla,
  Vesi sen pitkäksi venytti,
  Päivä paistoi pehmeäksi,
  Ve'en tyrsky tyyräeli,
  Aalto rannalle ajavi,
  Meren hyrsky hylkeävi,
  Puun on paksun pallehille.
  Kulki kolme Luonnotarta
  Rannalla meren rapean,
  Meren pauhun partahalla,
  Ne tuon rannalla näkivät,
  Sanoivat sanalla tuolla:
  "Mipä tuostaki tulisi,
  Kunpa Luoja hengen loisi,
  Silmät päähän siunoaisi?"
  Sattui Hiisi kuulemahan,
  Mies häjy tähyämähän,
  Itse luojaksi rupesi,
  Antoi Hiisi hengen tuolle,
  Syöjättären sylkemälle,
  Konnan ilkeän kinalle;
  Siitä kääntyi käärmeheksi,
  Muuttui mustaksi maoksi.

  Hänpä päätänsä sukivi,
  Hapsiansa harjoavi,
  Haihtui haiven harjastansa,
  Hivus vierähti vetehen,
  Lapa lieto  lievo, livo l.
  tutjutteli,
  Meri lieto liekutteli,
  Kivun tyttö, kuolon neito,
  Tuop' on nurmelle nukahti,
  Kaatui maalle kaltosalle,
  Kirjavan kiven kylelle;
  Tuli suuri tuulen puuska,
  Iästä vihainen ilma,
  Teki neien tiineheksi,
  Kostutti kohulliseksi.
  Siitä syntyi syntyminen,
  Sikisi paha sikiö,
  Sai käärme kähisemähän,
  Kusiainen kulkemahan,
  Matamahan maan matonen,
  Pienen neulan pistämähän
  Joko ihmisen ihoa
  Tahi karvoja kapehen.

  iso vihuri,
  neulomahan
  Kasvoi puu pyhällä maalla,
  Putki maalla puhtahalla,
  Nousi putki puuta vasten,
  Sara sammalen varassa,
  Piru putkehen puhalsi,
  Solahutti sormuksehen,
  Siitäpä mato sikesi,
  Suikulainen, puikulainen,
  Vääntyi siitä värttinäksi,
  Siitä kääntyi käärmeheksi,
  Maan päällä mateliaksi,
  Tiellä teukalehtajaksi.

  Siitä silkkuna
  Mato musta, kyy viherä,
  Toukka tuonenkarvallinen,
  Kyllä mä sukusi tieän,
  Tieän kaiken kasvantosi,
  Mist' olet kyhätty kyhjö,
  Kusta sykkö synnytelty:
  Tuonen akka rautahammas,
  Koukkusormi, käykkäleuka,
  Keträsi kesoisen päivän,
  Sykysyisen yösyämen,
  Veri kuorsi kuontalosta,
  Vaskisesta värttinästä,
  Siit' olet kyhätty kyhjö,
  Siitä sykkö synnytelty.

  syppy s.
  kuortanosta,
  Kehnot käärmettä rakenti,
  Kyhjöt kyytä keträeli;
  Sai käärme rakennetuksi,
  Kyhätyksi kyy vihainen,
  Yhtenä kesäisnä yönä,
  Sykysyisnä vietinkinä.
  Mist' on pää pahalle pantu?
  Pää pahan pavun jyvästä;
  Mist' on aivot ankeloisen?
  Virran vankan vaaluvista;
  Mist' on silmät siitoalla?
  Lemmon liinan siemenistä;
  Mist' on korvat konnan päässä?
  Lemmon koivun lehtosista;
  Mist' on kuonoa kohettu?
  Tuonen tuuran taittumasta;
  Mist' on suuta suunniteltu?
  Suu solesta Syöjättären;
  Mist' on kieli keksittynä?
  Keion keihä'än kärestä;
  Mist' on hampahat haettu?
  Neuloista Manalan neion;
  Mist' on ilkeän ikenet?
  Ikenistä Kalman immen;
  Mist' on raatoa rakettu?
  Pahan immen palmikosta;
  Mist' on selkä seisotettu?
  Hiien hiiliseipähästä;
  Mist' on häntä häikiöllä?
  Hiusletistä Hiien neien;
  Mist' on suolet solmittuna?
  Vyöltä Hiien vyöllisistä;
  Mist' on henki heittiöllä?
  Hiien hiiliahjoksesta;
  Mist' on tunto turmiolla?
  Kuohusta tulisen kosken;
  Mist' on syyetty syäntä?
  Syöjättären syänkävystä;
  Mistä viskattu vihoja?
  Vaahesta vihaisen virran.

  pataranista  patarämästä;
  pantu pataranoista;
  Pahasta patalohista;
  Pahan miehen  hengen
  peukalosta;
  Paulan päästä paitulaisen;
  Välisestä Väinöttären;
  Paholaisen paian tupsu;
  Pohjan neien rintarisku;
  Rintasolki Syöjättären;
  Ritikaisen rintasolki;
  Vyölappa joentakaisen;
  annettuna?
  Kosken kuohusta kovasta;
  Kuohusta tulisen kosken;
  Ve'en vankan vääntehestä;
  siunaeltu  siunattuna?
  sirrittävät?
  siihen silmät saatu?
  Silmät simpukan jyvistä;
  Silmä silpukan  silkkunan
  kivestä;
  Toinen kullan hernehestä;
  Toinen rauan  Riian
  hernehestä;
  Silmä kuulkonan  kuukunan
  kivestä,
  Toinen rauan suurimasta;
  Silmä kullan  Tuonen
  simpukasta,
  Toinen tuomen marjasesta;
  Toinen liinan siemenestä;
  korjaeltu?
  Pantu on pajun lehistä  nenästä;
  Korvat lammin korttehista;
  tuohon turpa saatu?
  turpa turmiolla?
  Paholaisen paulan päästä;
  Suu Lemmon sulan kynästä;
  Syöjättären rintasolki;
  keitolaisen  kelvottoman?
  keiaheltu  keisattuna?
  keion  kehnon, konnan
  suussa?
  Keitolaisen  Keion poian
  keihä'ästä;
  Keihä'ästä Äijön poian;
  Äiön äimän  tuuran
  taittimista;
  Kieli Lemmon  Keion
  keihä'ästä;
  Miekasta tuliterästä;
  Miekasta Kalevalaisen  Kalevan poian

  Hivuksista Hiien neien,
  Karvasta emäkapehen;
  Hivuskarva Hiien neien;
  Se on Hiien heinähanko;
  Hiitolaisen heinähanko,
  Piitolaisen pistinrauta;
  Pikatuonen pistinneuvo;
  Keiolaisen  Keion poian
  kenk'oranen,
  Toinen haara kieltä tuotu,
  Saatu Väinölän suasta;
  häjyllä?
  Hiien neion neulasista;
  Okahista Tuonen otran,
  Ripsistä vihannan viljan,
  Toiset puolet hampahia
  Tuonen hauvin hampahista;
  Pellon pienistä kivistä;
  isketty i.?
  Tuonen neion;
  Ikenet emäkavoista  -kaloista
  Orahista Tuonen touvon  otran

  Helpehistä Hiien kauran,
  Putkelle punelevasta,
  Putkehen puhelevasta

  Verihinsä vierivästä;
  Vehnän vienosta jyvästä,
  Kauran hienon helpehestä,
  Ruuaksi rupeavasta,
  Verissänsä vierevästä;
  tuohon ruumis saatu?
  Raato Lemmon raivon päästä
  rairon päästä, raapuista
  Viholaisen virven päästä,
  Paholaisen paulan päästä;
  Kyröläisen kyntöruoska,
  Virolaisen aian vitsa;
  Kyytöläisen  Kyynäläisen
  kyntöruoska,
  Ahtolaisen aian vitsa;
  Ahikaisen  Ahottaren, Ajattaren
  aianvitsa,
  Manalaisen matkasauva;
  Virolaisen virsun paula,
  Kerolaisen kehrävarsi;
  Kengän paula Keitolaisen,
  Rihmaletti Lempolaisen;
  Hivusletti Lemmon neien,
  Palmikko pahan sikiön;
  Hivuskarva Hiitolaisen,
  Pannahaisen partakarva;
  siunattuna?
  Vyö vyöltä Tapion vaimon,
  Paitulaisen paita vyöhyt;
  Se on Hiien hiili-  heinähanko,
  Pahanhengen paistinvarras;
  Kapo oli tielle kaatununna,
  Impi ilman nukkununna,
  Viini vaskinen selässä,
  Nuoli vaskinen sisässä,
  Siit' on selkä suoritettu,
  Siitä tehty selkäruoto;
  häälättynä,
  Pursto puuhattu pahalle?
  Pahasta pajuvesasta;
  Paholaisen palmikosta;
  Tupesta Kalevan poian;
  Paitulaisen  Paholaisen
  paian nauha;
  Pahan  Hiien
  vyöltä vyöllisiä,
  Helmasta heliseviä;
  Paitulaisen paitavöistä;
  häikiöllä  heitettynä?
  tuolle henki saatu?
  Henki Hiien hiiloksesta;
  Henki helvetin tulesta,
  Saatanan sysimäestä;
  Henki höyrystä pahasta,
  Hiien kosken kuohunnasta;
  Syöjättärestä syäntä;
  Syän pantu Syöjättären;
  Syöjättären syänkäpynen,
  Mammottaren maksan kirppa;
  Vipahasta Hiien virran.

  Liinan synty.
  Paloi ennen paljon maita,
  Paljon maita, paljon soita,
  Pahana palokesänä,
  Tulivuonna voimatonna.
  Jäi paikka palamatonta
  Suurimmalla suon selällä,
  Tuiman tunturin laella,
  Kahen kantosen lomahan,
  Koivun kolmen juuren alle.
  Kannon juuri kaivetahan,
  Sieltä löytyi liinan siemen
  Tuonen toukan kätköksestä,
  Maan matosen säilöksestä.
  Vene vanha poltettihin
  Korvalla tulisen kosken,
  Tulikosken kääntehellä,
  Tuli tuhkia läjänen,
  Koko kuivia poroja,
  Purren puisen polttamilta
  Venehen kyettämiltä.
  Siihen liina kylvettihin,
  Kylvettihin, kynnettihin,
  Yhtenä kesäisnä yönä,
  Siitä silloin taimi nousi,
  Kasvoi pellavas perätön,
  Yhtenä kesäisnä yönä.

  vähän p.
  kätkösestä, maon varustamista.
  kääntämällä,
  Sisarekset Sotkottaret,
  Kälykset käpeät naiset,
  Nuo on löysi Tuonen toukan,
  Tuonen toukan, maan matosen,
  Kahen kantosen välistä,
  Kolmen koivun juuren alta.
  Toukka Tuonen poltettihin,
  Maan matonen paistettihin,
  Ilkeä kisistettihin,
  Kypeniksi kypsettihin,
  Portin Pohjolan e'essä,
  Lapin lastutanterilla;
  Tuli tuhkia vähäisen,
  Hieman hienoa poroa.
  Minne tuhkat pantanehen?
  Tuhkat tuonne kannettihin
  Peltohon saviperähän,
  Vaaran vankan liepehesen,
  Tuohon liina kylvettihin
  Tuonen toukan tuhkasihin,
  Kypenihin maan matosen,
  Siitä nousi nuori taimi,
  Pensi pellavas peritön,
  Liina liitoton yleni,
  Yhtenä kesäisnä yönä,
  Kahen päivyen välillä.

  Ijankaikkiset kälykset,
  Löyettihin toukka,
  toukka, matonen,
  mato kyetettihin,
  Kyy vihainen k.
  Juurella kesuen kannon,
  Tuosta hampun
  Kuoli muulloin musta ruuna,
  Vaipui valkea hevonen,
  Nurmelle nimettömälle,
  Maalle tuntemattomalle,
  Luilla nurmi vierrettihin,
  Hara vanha poltettihin,
  Akka vanha korvettihin.
  Tuli tuhkia vähäinen,
  Sai poroa pikkuruinen,
  Tuohon liina kylvettihin;
  Yöllä Liiko liinan kylvi,
  Kauko päivän kasvatteli.

  Läävämadon synty.
  Piika istui pilven päällä,
  Kapo kaaren kannikalla,
  Neito päätänsä sukivi,
  Hapsiansa harjoavi,
  Kammalla kasarisella,
  Hopeaisella sualla;
  Taittui haara harjastansa,
  Kammastansa pii mureni,
  Selvälle meren selälle,
  Lakeille lainehille.
  Tuota tuuli tuu'itteli,
  Ve'en henki heilutteli,
  Rannalle kiven kolohon,
  Paaen paksun partahalle.
  Siitä vääntyi värttinäksi,
  Sekä kääntyi käärmeheksi,
  Kujahan kurettelihe,
  Läävähän lähettelihe,
  Kujan kulmujen sekahan,
  Alle heinän helpehien.
  Siitä luorihin lorahti,
  Sisiliskona sivahti,
  Alle parsien panihe,
  Maholehmän maion alle;
  Asui akkojen jaloissa,
  Aina naisten askelilla,
  Maitomaljalle mateli,
  Voikiulut keiahteli.
  Akka salmen korvallinen
  Oli päätänsä sukiva
  Harjalla hopeisella,
  Kuparisella sualla;
  Taittui taina harjastansa,
  Suastansa pii pirahti,
  Tuolle laajalle lahelle,
  Selvälle meren selälle,
  Tuulen kutiteltavaksi,
  Aaltojen ajeltavaksi.
  Tuuli tuota tuu'itteli,
  Aalto rannalle ajeli,
  Siit' on synty syysmaolla,
  Tavat talvikäärmehellä,
  Joka läävässä lätivi,
  Alla nurkkien nutivi.

  Alku

  Kuutar itki kultiansa,
  Päivätär hopeitansa,
  Kyynel tippui silmistänsä,
  Vierähti vesipisara,
  Kaunihille kasvoillensa,
  Kaunihilta kasvoiltansa
  Riveälle rinnallensa,
  Tuosta vierähti norohon;
  Siitä kasvoi kaunis tammi,
  Yleni vihanta virpi.
  Mies pieni merestä nousi,
  Aalloista ylenteleikse,
  Tuskin korttelin pituinen,
  Vaimon vaaksan korkeuinen,
  Pikku kirvehyt käessä,
  Kirjavarsi kirvehessä;
  Tuopa taisi tammen kaata,
  Puun sorean sorrutella,
  Mipä tuosta lastu lähti,
  Se merehen mestattihin,
  Vesi sen vaaheksi valutti,
  Aalto rannalle ajeli.
  Akka vanha raivokerta
  Oli sotkut sotkemassa,
  Räpälehet räpsimässä,
  Tuon kokosi konttihinsa,
  Pisti pitkäkielehensä,
  Kantoi kontilla kotihin,
  Pitkäkielellä piha'an,
  Etanoiksi tehtäväksi,
  Toukiksi suettavaksi.
  Kaatoi kuohun kontistansa,
  Nakkasi navetan luoksi,
  Kujan kulmujen sekahan,
  Peittävi pihan rikoilla,
  Kattoi kartanon kuloilla,
  Tuosta tuo suku sikesi,
  Kasvoi valkea matonen,
  Läävässä läkerteliä,
  Sonnassa sokertelia,
  Matelia maitomaljan,
  Kiulun korvan kierteliä.

  - villikerta,
  Se oli sotkujen pesiä,
  Räpähien räiskyttäjä  räiköttäjä

  Vaahen koppi koprihinsa,
  Koprillansa konttihinsa,
  Portto Pohjolan emäntä
  Oli sotkuilla oleva
  Paitojansa purkamassa,
  Vaskivakkanen käessä,
  Johon kuohua kokosi,
  Ve'en vaahtea valutti,
  Keräeli kesselihin,
  Maan maoiksi luotavaksi,
  Riputteli rikkoihinsa,
  soristelia,
  Susi juoksi jäätä myöten,
  Hauki uipi jään alatse,
  Suen suusta kuona tippui
  Tuon halean hauvin luille;
  Tuonpa tuuli maalle tuopi,
  Ve'en henki heiluttavi,
  Aalto rannalle ajavi,
  Vaaheksi kiven kolohon.
  Annikki Ahimon neiti,
  Aina sotkuilla asuja,
  Tuon kokosi konttihinsa,
  Kantoi läävän karsinahan,
  Tuostapa tuo synty syntyi,
  Tuostapa paha panihe,
  Pikku valkea matonen,
  Lumenkarva luikeroinen.
  Portto Pohjolan emäntä
  Oli päätänsä sukiva,
  Hapsiansa harjoava,
  Letti päästänsä putosi
  Selvälle meren selälle,
  Ulapalle aukealle,
  Tuonp' on tuuli maalle työnti,
  Raju kantoi kalliolle.
  Hiien piika pikkarainen,
  Vaimo valkean verinen,
  Katselevi, kääntelevi,
  Sanovi sanalla tuolla:
  "Portto Pohjolan emäntä
  Tuon on heitti helmoistansa,
  Viskoi tuonne villojansa,
  Katkoi karvoja vesille,
  Jotka tuuli maalle työnti,
  Raju kantoi kalliolle;
  Mitä nyt tuosta tehtänehen,
  Ja kuta kuvattanehen,
  Hivuksista herjan vaimon,
  Mieron porton palmikosta?"
  Istui kyhjö kynnyksellä,
  Kehjo keskilattialla,
  Vähjö väännähti perässä,
  Istuivat itähän rinnoin,
  Etelähän päin elävät.
  Sanoi kyhjö kynnykseltä,
  Kehjo keskilattialta,
  Itse istara perästä:
  "Noista toukkia tulisi,
  Sukeutuisi maan matoja."
  Tytöt kyitä ketreävät,
  Vattuloivat maan matoja,
  Pyöri lumpio lujahan,
  Vääntyi värttinä kovahan,
  Maan matoja kyttäessä,
  Keträtessä käärmeitä.
  Se oli alku tallitoukan,
  Synnyntä pahan sikiön,
  Sikopahnassa sikisi,
  Kasvoi lammaskarsinassa,
  Sykysyisillä rikoilla,
  Talvisilla tanterilla.
  Tuo oli työnsä ensimmäinen,
  Jonka joutuen käkesi:
  Puri Ristuksen hevosen,
  Kaatoi varsan Kaikkivallan,
  Läpi luisen tallin sillan,
  Puhki soimen vaskipohjan.

  Kyhjy päätänsä sukivi,
  Hapsiansa harjoavi,
  Selvällä meren selällä,
  lemmolta p.,
  Hivus Hiien tyttäreltä,
  Hivus hiieltä p.
  Letti Lemmon tyttäreltä,
  Povestansa mieron portto,
  - kyhjä  kyhjy, kyyjä, kyytö, kyykky

  Kehju  kähjö, keito

  Vähjy väännälti p.
  maassa väänälteli,
  Itse istara  kullero

  Nuorimmat  nuoramo
  perisopessa,
  Sokea pajan  tuvan
  sopessa,
  kyttelevät,
  kyttävät matoja,
  Keträsi ketulan vöitä,
  Koston loimia lokatti,
  Siitä syntyi talvitoukka,
  Mato musta maasta nousi,
  lampokarsinassa,
  Itse vanha Väinämöinen,
  Se vanha Kalevan poika,
  Kun ennen sotahan läksi,
  Kehotteli keinojansa,
  Sulitteli nuoliansa,
  Navetassa naisten luona.
  Sai keihäs kärestetyksi,
  Nuolensa sulatetuksi,
  Sylkytteli keihästänsä
  Peltohon saviperähän;
  Keihäs katkesi kaheksi,
  Pura peltohon putosi,
  Tipahti tinainen naula,
  Rengas vaskinen valahti,
  Sekin sontahan solahti
  Kujan kulmujen sekahan.
  Siitä sitten sykkö syntyi,
  Siitä kasvoi liukas lintu,
  Yleni otus parahin,
  Lumenkarva luikkalainen.

  Kullervo Kalevan poika
  Isversko  Istara, Lispori
  kävi sotia
  Kolmekymmentä keseä,
  Otti keihosen olalle,
  neula, Neula valkea v.
  Sormus kultainen solahti
  Vyöstä vanhan Väinämöisen,
  Kolmijatkosta tupesta,
  kaunis

  Maahisen synty.
  Maast' on maahinen kotoisin,
  Punapilpero pihoista,
  Maan vihoista, veen vihoista,
  Sammakon salavihoista;
  Siit' on sykkö syntynynnä,
  Maan kavala kasvanunna,
  Vaan en tuota tunnekkana,
  Miten lie nyt tänne tullut,
  Nousnut ihmisen iho'on,
  Karvahan kavon tekemän,
  Tulen moisna polttamahan,
  Panun laisna paahtamahan,
  Etanana vai matona,
  Vainko muuna maahisena.
  Matalat jalat maolla,
  Matalammat maahisella:
  Kun sa lienet maasta nousnut,
  Niin maahan sinun manoan;
  Kun liet vieno veestä tullut,
  Niin vieno vetehen vieri;
  Kun lienet tulesta tullut,
  Niin sä tungeite tulehen,
  Vie vihasi mennessäsi,
  Ota pois omat pahasi!

  Palon laisna  valkeana

  Vesihiisi vettä souti,
  Kapo nuori notkutteli,
  Venehellä vaskisella,
  Airoilla tinasiloilla,
  Pääsi maalle mansikkana,
  Vieri vehnäisnä tahasna;
  Siit' on maahisen sikiö,
  Siitä synnyit sykkö raukka,
  Vaan nyt pois sinun manoan,
  Ei täällä sinun sijasi,
  Maass' on maahinen sijasi,
  Ve'essä vetosen lempo.

  Noidan synty.

  Kyllä tieän noian synnyn,
  Sekä alun arpojia:
  Tuoll' on noita syntynynnä,
  Tuolla alku arpojien,
  Pohjan penkeren takana,
  Lapin maassa laakeassa;
  Siell' on noita syntynynnä,
  Siellä arpoja sikesi,
  Hakoisella vuotehella,
  Kivisellä pääalalla.

  Nuolien synty.

  Honka kasvoi kankahalla,
  Kipuvuoren kukkulalla,
  Tuosta noita nuolet laati,
  Ampuja pahat asehet:
  Teki nuolen yksikannan
  Oksista alimmaisista,
  Teki nuolen kaksikannan
  Oksista kes'ellä puuta,
  Teki nuolen kolmikannan
  Oksista ylimmäisistä;
  Ampui noita nuoliansa,
  Äikytti äkähiänsä,
  Minkä minnekki osasi,
  Eihän noita tuosta huoli,
  Käykö ihmisen iho'on,
  Tahi karvahan kapehen.
  Annikki on Saaren neiti
  Kävi Isteron sotoa,
  Kirposi tinainen tilke,
  Hopeinen pääte pääsi,
  Kahen kallion lomahan,
  Sen noita käsin tavotti
  Ennen maahan ehtimistä,
  Mantuhun rupeamista,
  Vei sen seppojen pajahan.
  Sen seppo kaluksi laati,
  Takoi tuosta noian nuolet,
  Ampujan pahat asehet;
  Ampui noita nuoliansa,
  Ampui nuolen taivosehen,
  Tahtoi taivonen haleta,
  j.n.e. kats. pistoksen synty

  Oluen synty.

  Tietähän oluen synty,
  Juoman alku arvatahan:
  Ohrast' on oluen synty,
  Humalasta julki juoman,
  Vaikk' ei tuo ve'että synny,
  Eikä tuimatta tuletta.
  Humala, Remusen poika,
  Piennä maahan pistettihin,
  Kyynä maahan kynnettihin,
  Viholaisna viskottihin,
  Vierehen Kalevan kaivon,
  Osmon pellon penkerehen.
  Siitä nousi nuori taimi,
  Yleni vihanta virpi,
  Nousi puuhun pienosehen,
  Kohti latvoa kohosi.
  Osmon ukko ohran kylvi
  Osmon uuen pellon päähän,
  Ohra kasvoi kaunihisti,
  Yleni ylen ehosti,
  Osmon uuen pellon päässä,
  Kaskessa Kalevan poian.
  Osmotar oluen seppä,
  Kapo kaljojen tekiä,
  Otti ohrasen jyviä,
  Kuusi ohrasen jyveä,
  Seitsemän humalan päätä,
  Vettä kauhoa kaheksan,
  Panevi pa'an tulelle,
  Laittoi keiton kiehumahan.
  Keitti ohraista olutta
  Kerkeän kesäisen päivän,
  Sai oluen keitetyksi,
  Vaan ei saanut käyneheksi.
  Arvelee, ajattelevi,
  Mitä tuohon tuotanehen
  Oluelle käyttimeksi,
  Kaljalle kohottimeksi.
  Näki maassa palkoheinän,
  Poimi maasta palkoheinän,
  Hieroi kaksin kämmeninsä,
  Hykersi käsin molemmin,
  Molempihin reisihinsä,
  Hieroi nää'än kultarinnan.
  Sanoi tuon on saatuansa:
  "Näätäseni, lintuseni,
  Mene tuonne, kunne käsken,
  Metsän synkkähän salohon,
  Jossa tammat tappelevat,
  Kovin ottavat orihit,
  Käsin vaahtea valuta,
  Koprin hiivoa kokoa,
  Oluelle käytteheksi,
  Kaljalle kohotteheksi!"
  Näätä nöyrä neuvottua
  Jopa juoksi, jotta joutui,
  Pian juoksi matkan pitkän
  Metsän synkkähän salohon,
  Missä tammat tappelivat,
  Kovin ottivat orihit.
  Valui vaahti tamman suusta,
  Kuola kuonosta orihin,
  Sen kantoi kavon kätehen,
  Toi olalle Osmottaren.
  Kapo kaatoi kaljahansa,
  Osmotar oluehensa;
  Sai olut pahantapainen,
  Pani miehet mieltä vaille,
  Mielipuolet meuhomahan,
  Hullut huppeloitsemahan,
  Lapset laitti itkemähän,
  Muun kansan murehtimahan.
  Kalevatar kaunis neiti,
  Tyttö sormilta sorea
  Sekä liukas liikunnalta,
  Aina kengältä kepeä,
  Liikkui sillan liitoksella,
  Keikkui keskilattialla,
  Näki lehen lattialla,
  Poimi lehen lattialta.
  Katselevi, kääntelevi,
  "Mitä tuostaki tulisi
  Kavon kaunihin käsissä,
  Hyvän immen hyppysissä?"
  Kantoi sen kavon kätehen,
  Hyvän immen hyppysihin;
  Kapo kaksin kämmeninsä,
  Hykersi käsin molemmin,
  Molempihin reisihinsä,
  Mehiläinen siitä syntyi.
  Mehiläinen liukas lintu
  Sep' on lenti, jotta joutui,
  Pian lenti pitkän matkan,
  Välehen välin lyhenti,
  Saarehen selällisehen,
  Luotohon merellisehen,
  Nurmelle mesinukalle,
  Simapellon pientarelle.
  Kului aikoa vähäisen,
  Pirahteli pikkuruisen,
  Jo tulla tuhuttelevi,
  Saaha saaveroittelevi,
  Toi simoa siivessänsä,
  Kantoi mettä kaapussansa,
  Sen kantoi kavon kätehen,
  Hyvän immen hyppysihin,
  Osmotar oluehensa,
  Kapo pisti kaljahansa.
  Siitä nousi nuori juoma,
  Yleni olut punainen,
  Puisen uuen uurtehessa,
  Korvon koivuisen sisässä;
  Sai olonen valmihiksi,
  Metu miesten juotavaksi.

  Alku taarin a.
  Mistä syntyi julki juoma:
  Kalevaisen kaskimaalla,
  pani olutta,
  Kalevatar vettä kantoi,
  Ei saanut hapanneheksi.
  Reisihinsä reikutteli,
  neuvottava
  Mehiläisen synnyttävi.
  tuputtelevi  turahtelevi, hyryttelevi

  hyppelöittelevi  vihmeröittelevi

  Käyä kähveröittelevi  kääveröittelevi,
  käärämöittelevi, kääkeröittelevi, käärähyttelevi

  kavesten kalja,
  Humala huhusi puusta,
  Vesi virrasta vihelsi,
  Ohra pellon penkereltä:
  "Konsa me koolle saamme,
  Milloin yhtehen yhymme,
  Konsa toinen toisihimme,
  Kekrinäkö, joulunako,
  Vaiko vasta pääsiäisnä;
  Yksin on elo ikävä,
  Kahen kolmen kaunosampi."
  Hyvä on tyttö Pohjan neiti
  Arvelee, ajattelevi,
  "Mitä tuostaki tulisi,
  Jos ma nuot ko'olle saatan
  Sekä yhtehen yhytän,
  Laitan toinen toisihinsa."
  Punalintu puusta lauloi:
  "Saisi noista julki juoma,
  Tulisi hyvä olonen,
  Tekiälle taitavalle,
  Oikein osoajalle."
  Hyvä on tyttö Pohjan neiti
  Poimivi humalan päitä,
  Otti ohrasen jyviä,
  Vettä virran pyörtehestä,
  Ne hän yhtehen yhytti,
  Saatti toinen toisihinsa,
  Keitteäksensä käkesi
  Puisen uuen uurtehessa,
  Korvon koivuisen sisässä.
  Kuu kiviä kuumettihin,
  Salo puita poltettihin,
  Kesä vettä keitettihin,
  Talvi pantihin olutta;
  Punalintu puita pilkkoi,
  Västäräkki vettä kantoi,
  Mehiläinen mettä tuopi
  Nosteheksi nuoren juoman.
  Tuosta nousi nuori juoma
  Korvon koivuisen sisässä,
  Kuohui korvien tasalle,
  Ärjyi päälle äyrähien,
  Tahtoi maahan tyyräellä,
  Lattialle lasketella.
  Tuosta tuima tunnettihin,
  Tunnettihin, tuomittihin,
  Arveltihin aikanansa
  Kaata maahan maan hyväksi,
  Kaata ennen kasvamatta,
  Suureksi sukeutumatta.
  Hyvä on tyttö Pohjan neiti
  Itse tuon sanoiksi virkki:
  "Voi poloinen päiviäni,
  Voipa töitäni typerä,
  Kun panin paha-olosen,
  Tavattoman taarin laitoin:
  Ulos korvosta kohosi,
  Lattialle lainehtivi."
  Punalintu puusta lauloi,
  Rastas räystähän rajalta:
  "Ei ole paha-oloinen,
  On juoma hyvä-oloinen,
  Tynnyrihin tyhjettävä,
  Kellarihin käytettävä,
  Tynnyrissä tammisessa,
  Vaskivannetten sisässä."
  Taari lausui taitavasti,
  Itse virkki, noin nimesi:
  "Paha on olla puolikossa
  Tapin vaskisen takana;
  Kun et laita laulajoita,
  Istuta iloitsioita,
  Ulos tyrsin tynnyristä,
  Pois pakenen puolikosta;
  Rikki potkin puolikkoni,
  Pois ma pohjani porotan,
  Menen toisehen talohon,
  Yli aian naapurihin,
  Jossa juoahan ilolla,
  Ja remulla reiatahan."
  Se oli oluen alku,
  Sekä alku että synty;
  Mistä sai hyvän nimensä,
  Mistä kuulun kunniansa?
  Virkkoi kissa kiukoalta,
  Kasi lausui lautsan päästä:
  "Kun tuo lie hyvä-oloinen,
  Olut olkohon nimensä!"
  Siitä sai olut nimensä,
  Sekä kuulun kunniansa,
  Kun oli hyvä-oloinen,
  Hyvä juoma hurskahille,
  Fani naiset naurusuulle,
  Miehet mielelle hyvälle,
  Hurskahat iloitsemahan,
  Hurjat hoiperoitsemahan.

  kaivosta syvästä, pientarelta:
  Konsa koolle ja koholle,
  Joulunko pitkinä pyhinä,
  Pääpyhinä p.
  Osmotar oluen seppä
  Meri k.
  Tijanen pani olutta,
  pahantapainen, hyväntapainen,
  Nassakassa t.
  Tapin vaskisen takana.
  Ylen virkki viisahasti:
  laulajata, iloitsiata,
  Punalintu puusta lauloi,
  Rastas räystähän rajalta:
  Hurskahat ilottelevi,
  tappeloittelevi.

  Pakkasen synty.
  Pakkanen pahansukuinen
  Ja poika pahantapainen,
  Joko nyt sanon sukusi,
  Kuuluttelen kunniasi?
  Tieän mä sukuperäsi,
  Tieän kaiken kasvantosi.
  Pakkanen pajoilla syntyi,
  Kova ilma koivikolla,
  Ikiturmasta isästä,
  Emosta epattomasta,
  Kylmän ruoppahan kylellä,
  Jäisen kaakun kainalossa.
  Ken se pakkasen imetti,
  Kovan ilman koitutteli,
  Kun oli maammo maiotonna,
  Emonen utaretonna?
  Käärme pakkasen imetti,
  Kova ilma koitutteli,
  Käärme syötti, kyy imetti,
  Mato maiolla piteli,
  Utaresta uuttomasta,
  Nännillä nenättömillä;
  Pohjaistuuli tuu'itteli,
  Vilu ilma viihytteli,
  Pahoilla pajupuroilla,
  Soilla räykymättömillä.
  Siitä kasvoi karkeaksi,
  Yleni ylen jaloksi,
  Sai poika pahantapainen,
  Tuli turmion alainen.
  Ei ollut nimeä vielä,
  Pojalla epäpäöllä;
  Sitten lapsi ristittihin,
  Alle kastin kannettihin,
  Lähtehelle läikkyvälle
  Kultakallion navalle,
  Nimi pantihin pahalle,
  Ylettihin riiviölle,
  Pantihinpa pakkaseksi,
  Korvien kohottajaksi,
  Kynsien kivistäjäksi,
  Vaatijaksi varvaspäien.

  Isästä iki pahasta,
  kyseliäksi,
  Tuop' on musta Pohjan akka.
  Raani pakkasen emonen,
  Istuihe itähän rinnoin,
  Selin tuulehen makasi,
  Katseleikse, käänteleikse,
  Katsoi kaarnapohjosehen,
  Kuinka kuu kehälle nousi,
  Päivä kaarelle kavahti;
  Teki tuuli tiineheksi,
  Päivän koitto kohtuiseksi.
  Mitä kantavi kohussa?
  Kantoi kolme poikalasta;
  Synnytteli poikiansa,
  Laa'itteli lapsiansa,
  Pohjolan koan perässä,
  Pimentolan pirtin päässä.
  Kutsui Luojan ristimähän,
  Jumalan nimeämähän,
  Kun ei Luoja tullutkana,
  Itse risti riiviönsä,
  Yhen pani Tuulettaren,
  Toisen pani Viimattaren,
  Viimeisen vihaisen poian
  Sen panevi Pakkaseksi,
  Joka kynsiä kysyvi,
  Alta jalkoja anovi.

  Ulappalan umpisilmä,
  Kolmannen Puhurin
  Häitä Hiitola pitävi,
  Paha joukko juominkia,
  Tappoi häiksehen hevosen,
  Pioiksensa pitkäharjan,
  Veri tuonne viskottihin
  Hiitolan pajan perähän;
  Nousi tahna taivahalle,
  Auer ilmahan yleni,
  Siitä pilviksi pirahti,
  Paneutui pakkaseksi.
  Lumikki hevosen varsa
  Sep' on Pakkasen imetti
  Utaresta uhkuvasta,
  Näkyvillä nännillänsä,
  Pakkanen paha sikiö
  Halki hartiot imevi,
  Utaren u'uttomaksi,
  Nännitki nenättömiksi.
  Sai poika imetetyksi,
  Ristityksi, kastetuksi,
  Hopeaisella joella,
  Kultaisella lähtehellä;
  Kuljus pantihin nimeksi,
  Kuljus poika Pakkaselle,
  Kuljus Pakkanen itseki,
  Kuljuksia muu sukunsa.
  Vei tuon Luoja taivosehen,
  Vaan Kuljus ajattelevi:
  Läyli on olla lämpimässä,
  Palavassa pakko suuri.
  Loip' on Luoja lähtehesen,
  Asui Kuljus lähtehessä,
  Kesäkauen kellitteli.
  Virkki Luoja taivahasta:
  "Nouse pois nyt nuori poika
  Tannerta tasottamahan!"
  Läksi Kuljus lähtehestä,
  Alkoi aloilla asua,
  Veräjillä viehkuroia,
  Puut puri lehettömiksi,
  Heinät helpehettömiksi,
  Ihmiset verettömiksi.

  pitkäjouhen,
  Murkinoiksi  ruuiksensa
  mustan ruunan,
  Pohjolan p.
  koan etehen;
  höyry t., Utu y.
  - tytär Tapion
  Imetteli poikoansa
  Rippuvilla rinnoillansa,
  Utaretki päättömiksi,
  - Tuolla Jortanan j.
  Pyhän virran pyörtehellä;
  Kuhjus n.
  - Kuhjus  Kuhjuksia

  Pistoksen synty.
  Kasvoi ennen kaunis tammi,
  Vesa verraton vetihe,
  Kovin kasvoi korkeaksi,
  Latvoin taivolle tavotti,
  Piätti pilvet juoksemasta,
  Hattarat hasertamasta,
  Puolen päiveä pimitti,
  Kaihti maata kolmanneksen.
  Nuoret neuvoa pitävät,
  Ikäpuolet arvelevat,
  Kuinka kuutta oltanehen,
  Päivättä elettänehen,
  Näillä raukoilla rajoilla,
  Poloisilla Pohjanmailla.
  Kaivattihin kaatajata,
  Pahan tammen taittajata,
  Etsittihin, eipä löytty,
  Haettihin, ei havaittu;
  Ei ollut väessä tässä
  Sitä miestä meiän maalla,
  Urohoisessa väessä,
  Miehisessä joukkiossa,
  Tämän tammen taittajata,
  Puun solean sortajata.
  Nousi musta mies merestä,
  Uros umpilainehista
  Eikä suuri, eikä pieni,
  Uros keskikertahinen,
  Pystyn peukalon pituinen,
  Kolmen sormen korkeuinen,
  Kirves kirjattu olalla,
  Kirjavarsi kirvehessä,
  Päässä paasinen kypärä,
  Jalassa kiviset kengät;
  Tuopa tahtoi tammen kaata,
  Ruhtoa rutimon raian.
  Astua teputtelevi,
  Käyä kääkälöittelevi,
  Astui puun on juuruelle,
  Ison tammen taittamille;
  Laski puuta kirvehellä,
  Tarpaisi tasaterällä,
  Iski kerran, iski toisen,
  Iski kerran kolmannenki,
  Tuli tuiski kirvehestä,
  Panu tammesta pakeni.
  Lastut puusta pyörähteli,
  Lohkarehet lonkahteli,
  Niitylle nimettömälle,
  Maalle mättähättömälle,
  Tuonne toisia pirosi,
  Ylen laajalle levisi,
  Selvälle meren selälle,
  Ulapalle aukealle.
  Niin kerralla kolmannella
  Jopa taittoi tammen poikki,
  Rutaisi rutimon raian,
  Puun vihannan vierähytti,
  Tyvin illisti itähän,
  Latvoin luopi luotehesen,
  Poikki Pohjolan joesta,
  Sillaksi ikuhiseksi,
  Mennä miehen matkalaisen
  Pimeähän Pohjolahan.
  Mi oli lastu lonkahtanut,
  Mestattu meren vesille,
  Meren selvälle selälle,
  Lakeille lainehille,
  Sitä tuuli tuu'ittavi,
  Meri lieto liikuttavi,
  Aalto rannalle ajavi,
  Meren tyrsky tyyreävi,
  Lahtehen nimettömähän,
  Nimen tietämättömähän,
  Jossa Hiitola asuvi,
  Paha kansa kaupitsevi.
  Hiien koira rautahammas,
  Rannan juoksia ikuinen,
  Joutui rannat juoksemassa,
  Someret sirottamassa,
  Keksi lastun lainehilta,
  Koppoi lastun lainehilta,
  Tuon kantoi kavon kätehen,
  Hiien immen hyppysihin.
  Kapo tuota katselevi,
  Katselevi, kääntelevi,
  Sanan virkkoi, noin nimesi:
  "Tuostapa jotain tulisi,
  Kun oisi sepon pajassa,
  Miehen mahtavan käsissä;
  Saisi noita nuolet tuosta,
  Ampuja iki asehet."
  Sattui kehno kuulemahan,
  Mies paha tähyämähän,
  Tuon paha pajahan kantoi,
  Tuosta nuolia tekevi,
  Vasamoita valmistavi,
  Pistokseksi ihmisille,
  Hevosille ammukseksi,
  Äkähiksi raavahille.
  Piru piiliä tekevi,
  Äkähiä äiteröivi,
  Vuoressa teräksisessä,
  Rautaisessa kalliossa.
  Teki piiliä pinosen,
  Ko'on nuolia kovia,
  Pajassa ovettomassa,
  Ilman ikkunattomassa,
  Päät tekevi tervaksesta,
  Varret tammesta vanuvi,
  Oksasta tulisen tammen,
  Väkähästä puun punaisen.
  Silitteli nuoliansa,
  Silitteli, sulitteli,
  Pääskyn pienillä sulilla,
  Vipusilla viirulinnun.
  Mistä sai sulitusrihmat?
  Tuolta sai sulitusrihmat
  Hivuksista Hiien immen,
  Hapsista halukapehen.
  Sai nuolet sulinneheksi,
  Millä noita karretahan?
  Kyyn on käärmehen kähyillä,
  Maon mustilla mujuilla.
  Katsoi kaarensa parahan,
  Siihen jäntehen panevi
  Hännästä uve-orihin,
  Karvoista emäkapehen.
  Koppovi tulisen jousen,
  Jännitti tulisen jousen
  Vasten polvea vasenta,
  Alta oikean jal'ansa.
  Otti nuolen orheimman,
  Valitsi parahan varren,
  Oikaisi tulisen jousen,
  Olallehen oikealle,
  Ampui nuolen ensimmäisen
  Ylähäksi päänsä päälle,
  Sinisehen taivosehen,
  Pitkän pilven rannan päälle.
  Tahtoi taivonen haleta,
  Ilman kaaret katkiella,
  Ilman riehtoset revetä,
  Ilman kansi kallistua,
  Tuskissa tulisen nuolen,
  Äkähissä Äijön poian;
  Se nuoli peräytyi sinne,
  Jott' ei kuulu kuuna päänä.
  Ampui tuosta toisen nuolen
  Maahan alle jalkojensa,
  Tahtoi maa manalle mennä,
  Mäet mullaksi mureta,
  Hietaharjut halkiella,
  Kankahat kaheksi mennä,
  Tuskia tulisen nuolen,
  Säkeniä puun punaisen;
  Se sinne iki peräytyi,
  Ett' ei kuultu kuuna päänä.
  Ampui kohta kolmannenki
  Viimeisen vihaisen nuolen,
  Halki maita, halki soita,
  Halki synkkiä saloja,
  Vuorehen teräksisehen,
  Rautaisehen kalliohon;
  Nuoli kilpistyi kivestä,
  Kalpistihe kalliosta,
  Meni ihmisen iho'on,
  Vaivaisehen vartalohon.
  Se piili perittänehen,
  Nuoli nouateltanehen,
  Sanan voimalla Jumalan,
  Aina Herran armon kautta.

  Kesäpaarman paksunainen,
  Härän kynnen korkunainen,
  tuputtelevi  tuhuttelevi

  Tuo tulla tuhutteleikse,
  kääkälöitteleikse,
  tasman luoksi,
  Puipi  lyöpi
  k., Tammea t.
  k., kaksi, Kovin äijä kuin on kolme,
  säihkyi k., Tamu  talu, yty
  Siitä lastuset  lastuja
  sirahti,
  Pirahti  pirosi
  sini siparet,
  lohkeavi,
  Tyven työnnytti  iskevi
  Latvan laski l.
  iku-sijaksi,
  tuonne luotu,
  - Ilma liika l., Raju a., työnnätteli,
  - Pohjan Musti, musta koira,
  Rakki rauan karvallinen,
  Päätyi lahta  merta
  kiertämässä,
  Somerta sirehtimässä,
  - Tuo lastun mereltä tuopi,
  Kantavi käsihin, Hiitten h.
  Mitä tuostaki t.
  - Hyvän mahtajan k.
  Tuosta nuolia tulisi,
  Vasamoita valmistuisi,
  hyvät a.
  takovi, Ä. ällyttävi,
  Käärmehen kähitsemillä,
  tapasi jouhista ujon upehen,
  kantansa vasemen.
  hajota, kaari k.
  - Maa oli syttyä tulehen,
  Säkeninä säikehellä,
  Hietakankahat kat'eta,
  - hopeisehen, Kivisehen k.
  kilpesi k., Kalpesihe  kalpastihe

  Kasvoi muinoin kaunis tammi,
  Yleni vihanta virpi,
  Hietaharjun hartehilla,
  Kultakunnahan kukuilla;
  Olovahka oksiltansa,
  Leveähkä lehviltänsä,
  Latva täytti taivahalle,
  Lehvät ilmoille levesi,
  Peitti päivän paistamasta,
  Kaihti kuun kumottamasta,
  Otavat ojentumasta,
  Tähet taivon kulkemasta.
  Vilu viljalle tulevi,
  Kamala ve'en kaloille,
  Outo ilman lintusille,
  Ikävä imehnosille,
  Kun ei päivyt paistakkana,
  Eikä kuutamet kumota,
  Vasten noita vaivaisia,
  Kohti koitopäiväisiä.
  Etsittihin tuota miestä,
  Haettihin miestä mointa,
  Ku tuon tammen taitteleisi,
  Puun sorean sorteleisi,
  Vierottaisi puun vireän,
  Raataisi rutimon raian.
  Eipä löytty raatajata,
  Puun murskan murentajata;
  Ei ollut sitä urosta,
  Ei niin miestä urheata,
  Ollut ei omassa maassa,
  Suloisessa Suomenmaassa,
  Kaunihissa Karjalassa,
  Eikä tullut tuonnempata
  Ruotsinmaasta rohkeasta,
  Vienosta Venäjänmaasta,
  Tämän riikin riitamaasta,
  Joka taisi tammen kaata,
  Ruhtoa rutimon raian,
  Satalatvan langettoa.
  Nousipa merestä miesi,
  Uros aalloista yleni,
  Ei tuo ollut suuren suuri,
  Eikä aivan pienen pieni:
  Koko korttelin pituinen,
  Vaimon vaaksan korkeuinen,
  Maljan alle maata mahtui,
  Seulan alle seisomahan.
  Tukka oli kannoilla takana,
  Parta polvilla e'essä,
  Rautahattu hartioilla,
  Rautasaappahat jalassa,
  Rautarukkaset käessä,
  Rautakirjat kintahisssa,
  Rautavyöhyt vyölle vyötty,
  Rautakirves vyön takana,
  Rautavarsi kirvehessä,
  Rautaponsi varren päässä.
  Hivelevi kirvestänsä,
  Tahkaisi tasatereä,
  Rautaisella kalliolla,
  Vuorella teräsperällä,
  Viitehen vironkivehen,
  Kuutehen kovaisimehen,
  Seitsemähän sieranpäähän,
  Kaheksahan kanturahan;
  Yöt ou kirvestä hiovi,
  Päivät vartta valmistavi.
  Sai kirves hivelleheksi,
  Varsi valmistelleheksi,
  Jo uros uroksi pääsi,
  Mies on mieheksi rupesi:
  Jalka maassa teutaroipi,
  Päähyt pilviä pitävi,
  Niin on paistoi partakarvat
  Kuin on lehto liepehellä,
  Niin on tukka tuuhottavi
  Kuin on männikkö mäellä.
  Astua lykyttelevi,
  Käyä kuukahuttelevi,
  Leveillä liehumilla,
  Syltä on housut lahkehista,
  Puoltatoista polven päästä,
  Kahta kaatehen rajasta.
  Astui kerran, astui toisen,
  Tavottavi tammen luoksi,
  Yhen polki jalkojansa
  Hienoiselle hietikolle,
  Toisen polki jalkojansa
  Maalle maksankarvaiselle,
  Jo kerralla kolmannella
  Tuli tammen juuruelle,
  Väkähille puun punaisen,
  Ikuisille ailahille.
  Iski kiinni kirvehensä,
  Tammehen tasateränsä,
  Läksi lastu puun kylestä,
  Pirastihen pintalastu,
  Senpä tuuli tuonne kantoi
  Suurelle meren selälle
  Väinämöiselle venoksi,
  Purren puuksi laulajalle.
  Iski vielä kerran, toisen,
  Eipä ollut aikoana,
  Taittoi tammen, maahan kaatoi,
  Latvoin suurehen suvehen,
  Tyvin kohti koillisehen,
  Kaiten kaarnapohjosehen.
  Katselevi lastuloita
  Vieremillä puun punaisen,
  Tammen laajan tanterella,
  Itse tuon sanoiksi virkki:
  "Saisipa tästä tarvespuita
  Oksista tasaisen tammen;
  Kenpä oksan ottanevi,
  Se otti ikuisen onnen,
  Kenpä lehvän leikannevi,
  Leikkasi ikuisen lemmen,
  Ken se latvan taittanevi,
  Se taittoi ikuisen taian."
  Mi oli lastuja pironnut,
  Mikä pääsnyt pälkäreitä,
  Aaltojen ajeltavaksi
  Meren selvällä selällä,
  Niitä aaltonen ajeli,
  Meren läikkä läikytteli,
  Tuulen henki heilutteli,
  Vesi rannalle vetävi,
  Pitkän niemosen nenähän,
  Rantahan pahan pakanan.
  Hiien piika pikkarainen,
  Vaimo valkean verevä,
  Se oli poukkujen pesiä,
  Räpähien räiskyttäjä,
  Pitkän portahan nenässä,
  Suuren laiturin laella.
  Tuopa lastuset tapasi,
  Pilkkoi ne pilastehiksi,
  Leikkoi lehmän lastusiksi,
  Kokoeli konttihinsa,
  Kantoi kontilla kotihin,
  Pitkäkielellä piha'an;
  Koppoi lastut kontistansa,
  Kaatavi ne kartanolle.
  Kolme on veljestä ko'issa,
  Ne tuosta kyselemähän:
  "Mitä noista noita saisi,
  Kuta keito kallitseisi?"
  Kapo tuon sanoiksi virkki:
  "Jonki noista saaja saapi,
  Miesi taitava takovi,
  Saapi noita nuoleksia,
  Lempo lehtikeihäitä,
  Pikatuoni pistoksia."
  Päätyi Hiisi kuulemassa,
  Sai paha tähyämässä,
  Pani poikansa pajahan
  Vanumahan nuolen päitä,
  Takomahan keihäitä.
  Läksi poikanen pajahan,
  Poika nuolia tekevi,
  Vanuvi vasaman päitä,
  Laati piiliä pinosen,
  Ko'on nuolia kovia,
  Takoi tuuria tusinan,
  Teki kimpun keihäitä,
  Oksista tulisen tammen,
  Äkähistä puun punaisen;
  Tehnyt ei suurta eikä pientä,
  Teki kesko keihäitä,
  Joilla pisti mies-satoja,
  Tuhansia tuikutteli.
  Otti piru pistimensä,
  Keito keihä'ät tapasi,
  Keikutteli keinojansa,
  Äijytti äkähiänsä,
  Pistokseksi ihmisille,
  Ammukseksi raavahille:
  Ei hän Hiisi tuosta huoli,
  Kunne nuolensa lähetti,
  Saiko sarviraavahasen,
  Hevosehen hirvisehen,
  Vaiko ihmisen iho'on,
  Karvahan kavon tekemän.

  virvi,
  Olovampi o., Leveämpi l.
  tirppoi  tarttui taivosehen

  pilvihin ylettyi,
  Latvan taivolle levitti,
  Oksat ilmoille ojenti,
  Esti p., Kuu raukan k.
  Kuun kätki  Luojan

  vihannan,
  Kahen r.
  Mies pieni  musta
  merestä nousi,
  Ukko y.
  Ukkonen  pikku mies
  merestä nousi,
  aaltojen kes'estä,
  Nousi rautamies merestä,
  Rautasuinen, rautapäinen,
  Eikä uro aivan s.
  uro aivan p.
  Eikä aivin suurimpia,
  aivin pienimpiä:
  - Ukko yhtä kyynärätä,
  Parta kahta kyynärätä,
  Vähän kuollutta parempi,
  Kaonnutta kaunosampi,
  Hivus t
  Ve'en hattu  vaskihattu

  Ve'en saappahat j., Ve'en kintahat k.
  Ve'en k., Ve'en v.
  - Ve'en t, Ve'en k., Ve'en p.
  Viiellä virosimella,
  Kuuella kuluttimella,
  Seitsemällä sieran päällä,
  Kaheksalla kannikalla;
  muuttui  urosta läksi

  Mies on miehelle pätevi:
  on keikotteli,
  kulleroittelevi,
  suusta housun lahke,
  Puolentoista p.
  Tallustavi t.l.
  astui j.
  astui j.
  Astui kerran kolmannenki
  Juurelle tulisen tammen,
  Pirastaikse  jo pirahti

  - Taisi  tahtoi
  tammi kallistua,
  Lysmyä rytimön raita;
  Tyven työnti pohjosehen,
  Latvan suurelle suvelle.
  tuosta oksan otti,
  tuosta lehvän leikkoi,
  tuosta lastun lappoi,
  Se lappoi t.
  - Mikä pirosi, pääsi p.
  Nepä tuuli tuonne tuopi
  Keskelle  aalloille
  Aluejärven,
  Tuonen mustahan jokehen,
  Saattavi sarajokehen,
  Kahen kallion välihin,
  Vuoren kolmen koukkehesen,
  Tuonen mustassa joessa,
  Loi ne kontista pihalle,
  Kaatoi lastut k.
  "M. teetät, kallihtutat?"
  nuolipuita,
  Pirulainen pistosneuvot.
  piru k., Perkele t.
  Poika läksi Pohjan maalle
  Nuolia te'ettämähän,
  Nuolen päitä nuljuttavi,
  tuota tieä,
  Kunne nuoli mennytkänä,
  Kasvoi ennen suuri tammi,
  Virpa virhetön yleni,
  Tuo tammi pahantapainen,
  Päivän peitti latvallansa,
  Lehvillänsä kuun kehitti,
  Otavaisen oksillansa.
  Vaikea valotta olla,
  Ikävä imehniskoilla,
  Ilman päivän paistamatta,
  Kuutaman kumottamatta,
  Eikä tullut tuota miestä,
  Ei sitä emosen lasta,
  Nuorisosta nousevasta,
  Eikä varsin vanhastosta,
  Joka tammen taitteleisi,
  Puun murhan murenteleisi;
  Ei ollut omalla maalla,
  Näillä raukoilla rajoilla,
  Kahen Karjalan välillä,
  Kolmen riikin riitamaalla.
  Etsittihin maitten päältä,
  Viiestä pitäjähästä,
  Kuuen kirkon kuuluvilta,
  Kun ei löytty kuitenkana,
  Haettihin taivahasta.
  Tuli ukko taivosesta,
  Luultavasti luottavainen:
  Syltä rinnoilta leveä,
  Sylt' on hattu harteilla,
  Kahta kaatiot jalassa,
  Kirves kultainen olalla,
  Varsi kulta kirvehessä,
  Hopeata ponnen päässä.
  Katseleikse, käänteleikse,
  Astui yhen jalkojansa
  Pajupehkon penkerehen,
  Toisen astui jalkojansa
  Juurelle mehevän tammen.
  Hakkasi mehevän tammen,
  Tasalatvan taskutteli,
  Latvan iskevi itähän,
  Tyven luopi luotehesen.
  Minkä tuosta lastun laski,
  Se on lammin lumpehiksi,
  Minkä oksia pirotti,
  Ne merelle mesteleikse
  Meren aaltojen ajella,
  Meren tyrskyn tyrskytellä.
  Tuli rakki rantahinen,
  Juoksia joen sivuinen,
  Se juoksi kivi kiveltä,
  Hyppäsi havu havulta,
  Näki mustasen merellä,
  Nouti mustasen mereltä,
  Kantoi keiolle kätehen,
  Häjyn miehen hyppysihin.
  Keito tuon käsin tavotti,
  Katselevi, kääntelevi:
  "Tuostapa nuolia tulisi,
  Vasamoita valmistuisi."
  Vuoli piiliä pinosen,
  Kolmisulkia kokosen,
  Yhen tammen taittumista,
  Puun murskan murenemista.
  Minkä saatti valmihiksi,
  Sen pojat sulittelevi
  Peipun pienillä sulilla,
  Varpusen vipusimilla,
  Sian karjun harjaksilla,
  Hämähäkin höytyvillä.
  Kolm' on poikoa pahalla,
  Ruhjo yksi, rampa toinen,
  Kolmas on peri sokea,
  Ruhjo jousen jännittäjä,
  Rampa piilien pitäjä,
  Ampuja peri sokea.
  Ruhjo jousen jännittävi,
  Antoi ampujan kätehen.
  Ampuja peri sokea
  Koittelevi nuoliansa
  Pitkin soita, pitkin maita,
  Pitkin pitkiä pihoja,
  Ampui nuolen yksikannan
  Ylähäksi taivosehen,
  Pilvihin pirajavihin,
  Hattaroihin pyörtevihin;
  Taivas reikihin repesi,
  Ilma kaikki ikkunoiksi,
  Itse tuon sanoiksi virkki:
  "Se nuoli mänösi sinne,
  Ei sitä peritä sieltä,
  Ei tarkoin taho takkana."
  Ampui nuolen kaksikannan
  Maa-emähän jalkoihinsa,
  Maa alla pakahtelevi,
  Maan on mullat murjahteli,
  Paaet vahvat paukahteli,
  Kivet rannalla rakoili;
  Se nuoli mänösi sinne,
  Ei sitä peritä sieltä.
  Ampui nuolen kolmikannan
  Tuohon Pohjolan mäkehen,
  Kohti vuorta korkeata,
  Vasten varvikkomäkeä.
  Ampui kilveten kiveä,
  Kalvatellen kallioa,
  Se kivestä kilhuksihe,
  Kalliosta kalhuksihe,
  Tahtoipa tavata siitä,
  Luoa luontokappaleita,
  Käyä ihmisen iho'on,
  Karvoihin kavon tekemän;
  Vaan sill' ei sijoa siellä,
  Se sieltä perittänehen.

  kaotti,
  lihavan liitteleisi;
  Mujuiseni, muotoiseni,
  Kaiken karvani näköinen,
  Vaskikirves olkapäällä,
  Vaskivarsi k.
  miesteleikse  miestelihe

  Ne on miehiksi merelle,
  Urohiksi lainehille
  Juoksevi sivua  sivutse

  pivosen,
  Korvalla tulisen kosken,
  Rautalammin reunamaalla.
  vivustimilla  vivusimilla, vivuttimilla

  Hyvän linnun höyhenillä,
  - pirulla,
  Ruhja  rujo, ruho
  y., t.
  verisen sokeli,
  Päänsä päälle t.
  Tahtoi taivonen haleta,
  Ilma kaikki ikkunoita,
  Alle jalkojen omien,
  Se on vasten maata mennyt,
  Maapa aukesi kaheksi,
  Tahtoi maa pyhä puheta,
  Maa muruiksi  murjaksi
  muljotella,
  Hiitolan m.
  maata k., rauaista m.
  - kilpoten kivehen,
  Kaipotellen kalliohon,
  Tuo kiljausi, kaljausi,
  Kasvoipa tulinen tammi
  Tulisella tanterella

  Tuli poika Pohjolasta,
  Uros kylmästä kylästä,
  Pikku kelkkanen perässä,
  Pikku kirves kelkkasessa,
  Varsi kyynärän pituinen,
  Terä vaaksan korkeuinen,
  Terä uusi, varsi vanha,
  Uuet kintahat käessä,
  Vanhat kirjat kintahissa.
  Se kärsi käsin ruveta
  Puimahan tulista puuta,
  Säkehistä särkemähän,
  Tuon pilkkoi pirakkehiksi,
  Leikkoi lehmilastusiksi.
  Ne tuuli merehen tuopi,
  Meren aaltojen ajella
  Tuonen mustahan jokehen,
  Manalan alusvetehen;
  Niist' on noita nuolet saapi,
  Pirulainen pistosneuvot.
  Piru piiliä tekevi,
  Lempo lehtikeihäitä,
  Oksista tulisen tammen,
  Puun pahan pirakkehista,
  Pajassa ovettomassa,
  Ilman ikkunattomassa;
  Pirahti pirulta piili,
  Lehtikeihäs Lemmon luota,
  Iho'on imento raukan,
  Emon tuoman ruumihisen.

  Tuuria takovi,
  Lemmon pääsi,
  U'utar on luonnon tyttö,
  Terhetär terävä neito,
  Seuloi seulalla utua,
  Terhenistä tepsutteli,
  Nenässä utuisen niemen,
  Päässä saaren terhenisen,
  Siit' on synty polttelulla,
  Polttehilla, pistoksilla,
  Ihossa alastomassa,
  Vaivaisessa vartalossa.

  Puiden synty.

  Sampsa poika Pellervoinen
  Kesät kentällä makasi
  Keskellä jyväketoa,
  Jyväparkan parmahalla;
  Otti kuusia jyviä,
  Seitsemiä siemeniä,
  Yhen nää'än nahkasehen,
  Koipehen kesäoravan,
  Läksi maita kylvämähän,
  Toukoja tihittämähän.
  Kylvi maita kyyhätteli,
  Kylvi maita, kylvi soita,
  Kylvi auhtoja ahoja,
  Panettavi paasikoita.
  Kylvi kummut kuusikoiksi,
  Mäet kylvi männiköiksi,
  Kankahat kanervikoiksi,
  Notkot nuoriksi vesoiksi.
  Noromaille koivut kylvi,
  Lepät maille leyhkeille,
  Kylvi tuomet tuorehille,
  Pihlajat pyhille maille,
  Pajut maille paisuville,
  Raiat nurmien rajoille,
  Katajat karuille maille,
  Tammet virran vierimaille.
  Läksi puut ylenemähän,
  Vesat nuoret nousemahan,
  Tuuliaisen tuu'ittaissa,
  Ahavaisen liekuttaissa,
  Kasvoi kuuset kukkalatvat,
  Lautui lakkapäät petäjät,
  Nousi koivuset noroilla,
  Lepät mailla leyhkeillä,
  Tuomet mailla tuorehilla,
  Pihlajat pyhillä mailla,
  Pajut mailla paisuvilla,
  Raiat mailla raikkahilla,
  Katajat karuilla mailla,
  Tammet virran vieremillä.

  Pellervoinen pellon poika,
  Sampsa poika pikkarainen,
  Ahti poika pellervoinen,
  Sep' on ennen maita kylvi,
  Itse vanha Väinämöinen,
  Tietäjä ijän ikuinen,
  Itse ilmoinen Jumala,
  Luoja luonnon kaikkivalta,
  Kunerva Kanervan poika,
  Tuop' on ennen maita kylvi,
  Kynsille kesäoravan,
  Talvikärpän  kärpän hännän
  mustasille,
  Kärpän nahkan nauttiohon  nauttehesen

  Ahoja  notkoja, mantuja
  Pajakat nätäperille,
  lehmus  lentys, lännys
  kasvamahan,
  Puu puhas ylenemähän,
  maalle; - maalla.
  Semmerpoika vemmeroinen
  Sep' on ennen maita kylvi,
  Norot kylvi, nousi koivut,
  Mäet kylvi, kasvoi männyt,
  Kummut kylvi, kasvoi kuuset,
  Harjut kylvi, kasvoi haavat,
  Kasvoi pienoiset petäjät,
  Vesat vaivaiset vetihe,
  Kasvoi hongat hotjamoiset,
  Ison ilmaiset petäjät,
  Kasvoi tuomet, kasvoi tammet.
  Kasvoi kankeat katajat,
  Katajahan kaunis marja,
  Tuomehen hyvä he'elmä.
  Virkki Luoja taivahasta,
  Puhuvi puhas Jumala:
  "Kaikki on puut Jumalan luomat.
  Kaikkivallan kasvattamat,
  Tuulettaren tuu'ittamat,
  Ahavaisen akkiloimat

  Vilun ilman viihyttämät,
  Pakkasen imettelemät".

  Suon neiti, kanervan poika,
  Lähti maita kylvämähän,
  Kyyni kulki kankahia,
  Kyyni kylvi kankahia,
  penseät  pehmeät

  Ihon ilmoiset
  Susi juoksi jäätä myöten,
  Hauki ui alatse jäätä,
  Suelta karisi karva,
  Hauvilta haleva hammas;
  Kati kaunis, neiti nuori,
  Tuop' on karvan jäältä poimi,
  Tyven kaivoi kankahasen,
  Ukon mustihin mutihin,
  Latvan alho'on asetti,
  Tuuli latvahan puhuvi.
  Siitäpä se synty syntyi,
  Siitäpä suku sikisi,
  Kasvoi siitä huolen honka,
  Mesilauhto metsolassa,
  Hongattaren huojuttama,
  Lemmettären liekuttama,
  Kankahattaren kajuma,
  Tuulettaren tuudittama,
  Vilun ilman viihyttämä,
  Pakkasen imettelemä.

  uipi jään alatse,
  Pisti karvan k.
  metsolasta,
  hniskuttama, liejuttama,
  Punaposki Tuonen poika,
  Potki potkunsa vetehen,
  Hapahansa harjun alle,
  Nenähän tulisen niemen,
  Tuliniemen tutkamehen.
  Sai sieltä tulisen hauvin,
  Nousi maalle keittämähän,
  Hauvin hampahat karisi
  Niitylle nimettömälle,
  Nimen tietämättömälle,
  Nousi siitä suokaranka,
  Vetihen vesa punainen,
  Siitä kasvoi kultakuusi,
  Kuusi kulta kukkalatva.

  päähän,
  Pohjan neiti mustaposki
  Kynti soita, kynti maita,
  Kynti viimein vieruksetki,
  Soilla kasvoivat kanervat,
  Pajut pienoiset puroilla,
  Koivut notkoilla kohosi,
  Mäkilöillä männyt nousi,
  Kuuset kummuilla yleni.
  Kave juoksi soita myöten,
  Juoksi soita, juoksi maita,
  Juoksi alhoja ahoja,
  Karisteli karvojansa,
  Viskoi maahan villojansa,
  Siitä sitten synty syntyi,
  Siitä kaikki puut sikesi,
  Siitä joutui jolhat hongat,
  Pensoi penseät petäjät,
  Kasvoi kuuset kukkalatvat.

  Vainio vanha, raivopyörä,
  Tuop' on katkoi  nykki kave
  Heitti maahan maan hyväksi,
  Pensyi p.
  Puu on syntyi puhtahasta,
  Havulatva lauhkeasta,
  Honkapuu romentolasta,
  Mesilatva metsolasta.
  Honka poika huojulmainen,
  Se on Hotjan huolittama,
  Turjalaisen tuu'ittama,
  Vaaralaisen vaapottama,
  Vilun ilman viihyttämä,
  Pakkasen imettelemä,
  Taivosen vesin valama,
  Lamposen levittelemä;
  Nousi maasta mansikkana,
  Jukapäänä juurikkana,
  Kasvoi kaksihaarukkaisna,
  Kolmihaaraisna kohosi,
  Kasvoi ilman kastehesta,
  Versoi taivosen ve'estä,
  Venyi vehnäisnä tahasna,
  Voimykynä myllötteli.
  Kuusi kuhjan kähjän poika,
  Syöjättären synnyttämä,
  Maajattaren maasta luoma,
  Sie oot kummun kasvattama,
  Pellervoisen pensyttämä,
  Naservaisen naulitsema,
  Nousit maasta mansikkana,
  Mesimarjana metsästä,
  Lävitsesi päivä paistoi,
  Kuvettasi kuu kumotti,
  Mätäs juuresi imetti,
  Tuuli lehvät tuu'itteli.

  hotjelmoinen, kasvattama,
  Hotjan latvasta vetämä,
  Tuuliaisen  Tuulettaren, Tutjelmoisen
  Värjäläisen v.
  Lämpösen i.
  Jesuksen verestä,
  Rukihisna kykkärennä.
  kumman kääjän  kyhjön kymmön
  kullan keyretyinen,
  Kuusipuu Jumalan luoma,
  Pelleroisen p.
  Nasarvaisen  Natulaisen
  nauloama,
  merestä,
  Latvatsesi  läpi latvan
  latvan
  Honka on poika hotjamainen,
  Puu puhas Jumalan luoma,
  Vesa Jesuksen vetämä,
  Oras onnen ilmi tuoma,
  Kanarvaisen kasvattama,
  Kovan ilman kolkuttama,
  Jonka oksa mettä tippui,
  Simoa sirahtelevi;
  Jumala vesin valeli,
  Pilvi latvasta piteli,
  Tuuli vartta tuu'itteli,
  Ilma lieto liikutteli.
  Koivu kolkan kasvattama
  Maalla marjan varsikolla
  Luoma on kolmen Luonnottaren,
  Poikolaisen pehmittämä;
  Leppä ei ole puuksi luotu,
  Eikä puuksi, eikä maaksi,
  Luotu on vamman vanteheksi,
  Vikojen paranteluksi,
  Kipeille voiteluksi,
  Vammoille valovesiksi.

  Petäjä l.
  Huuetta narahtelevi;
  kallan
  Kaikki on puut Jumalan luomat,
  Paitsi tuo paha pajakka,
  Se ompi pakanan luoma,
  Pirulaisen parran karva;
  Haapa on Hiien hankitsema,
  Pihlaja pirun tekemä,
  Tuomi Lemmon tuu'ittama,
  Kataja Käsösen poika,
  Leppä Lemmeksen tekemä,
  Kanelian kasvattama.

  Raanin synty.

  Akka vanha villikerta,
  Tuulen vilkka, veen vilkka,
  Kaikkien kalojen vilkka,
  Kantoi kohtua kovoa,
  Vatsan täyttä vaikeata,
  Kolmekymmentä keseä,
  Saman verran talviaki,
  Sai viimein vihaisen poian,
  Lihan syöjän, luun purian,
  Senpä raaniksi rakensi.
  Kasvatteli poikoansa,
  Säilytti sikiätänsä,
  Verisissä vaattehissa,
  Hurmehisissa sovissa.
  Sen sitten lähetti tuonne
  Syömähän, kaluamahan,
  Ristittyä rikkomahan,
  Kastettua kaatamahan,
  Lihoja märättämähän,
  Sekä luita louhimahan.
  raivokerta  rautahammas

  Raudan synty.
  
  Itse ilmoinen Jumala,
  Tuo Ukko, ylinen Luoja,
  Hieroi kahta kämmentänsä
  Vasemessa polven päässä,
  Siitä syntyi neittä kolme,
  Koko kolme Luonnotarta,
  Rauan ruostehen emoiksi,
  Suu sinervän siittäjiksi.
  Neiet käyä notkutteli,
  Astui immet ilman äärtä,
  Utarilla uhkuvilla,
  Nännillä pakottavilla,
  Lypsit maalle maitojansa,
  Uhkutit utariansa,
  Lypsit maille, lypsit soille,
  Lypsit vienoille vesille.
  Yksi lypsi mustan maion,
  Vanhimpainen neitosia,
  Toinen puikutti punaisen,
  Keskimäinen neitosia,
  Kolmas valkean valutti,
  Nuorimpainen neitosia.
  Ku on lypsi mustan maion,
  Siitä syntyi melto rauta,
  Ku on puikutti punaisen,
  Siit' on saatu rääkyrauta,
  Ku on valkean valutti,
  Siit' on tehtynä teräkset.
  Oli aikoa vähäisen,
  Rauta tahtovi tavata
  Vanhempata veljeänsä,
  Käyä tulta tuntemassa.
  Tuli tuhmaksi rupesi,
  Kovin kasvoi kauheaksi,
  Poltti soita, poltti maita,
  Poltti korpia kovia,
  Oli polttoa poloisen
  Rauta raukan veikkosensa;
  Rauta pääsevi pakohon,
  Pakohon ja piilemähän
  Pimeähän Pohjolahan,
  Lapin laajalle perälle,
  Suurimmalle suon selälle,
  Tuiman tunturin laelle,
  Jossa joutsenet munivat,
  Hanhi poiat hautelevi.
  Rauta suossa soikottavi,
  Vetelässä vellottavi,
  Piili vuoen, piili toisen,
  Piili kohta kolmannenki,
  Ei toki pakohon pääsnyt
  Tulen tuimista käsistä,
  Piti käyä toisen kerran,
  Lähteä tulen tuville,
  Astalaksi tehtäessä,
  Miekaksi taottaessa.
  Susi juoksi suota myöten,
  Karhu kangasta samosi,
  Suo nousi suen jaloissa,
  Kangas karhun kämmenissä,
  Kasvoi rautaiset karangot,
  Teräksiset tierottimet,
  Suen sorkkien sijoille,
  Karhun kannan kaivamille.
  Tuop' on seppo Ilmarinen,
  Taki taitava takoja,
  Oli teitensä käviä,
  Matkojensa mitteliä,
  Joutuvi suen jälille,
  Karhun kantapään sijoille.
  Näki rautaiset orahat,
  Teräksiset tierottimet,
  Suen suurilla jälillä,
  Karhun kannan kääntamillä,
  Sanovi sanalla tuolla:
  "Voi sinua rauta raukka,
  Kun olet kurjassa tilassa,
  Alahaisessa asussa,
  Suolla sorkissa sutosen,
  Aina karhun askelissa;
  Kasvaisitko kaunihiksi,
  Koreaksi korkeneisit,
  Jos sun suosta suorittaisin,
  Sekä saattaisin pajahan,
  Tunkisin tulisijahan,
  Ahjohon asetteleisin?"
  Rauta raukka säpsähtihe,
  Säpsähtihe, säikähtihe,
  Kun kuuli tulen sanomat,
  Tulen tuiman maininnaiset.
  Sanoi seppo Ilmarinen:
  "Et sä synny rauta raukka,
  Ei sinun suku sukeu,
  Eikä kasva heimokunta,
  Ilman tuimatta tuletta,
  Ilman viemättä pajahan,
  Ahjohon asettamatta,
  Lietsimellä lietsomatta;
  Vaan ellös sitä varatko,
  Ellös olko milläskänä.
  Tuli ei polta tuttuansa,
  Herjaele heimoansa;
  Kun tulet tulen tuville,
  Hiilisehen hinkalohon,
  Siellä kasvat kaunihiksi,
  Ylenet ylen ehoksi,
  Miesten miekoiksi hyviksi,
  Naisten nauhan päättimiksi."
  Senpä päivyen perästä
  Rauta suosta sotkettihin,
  Vetelästä vellottihin,
  Saatihin saven seasta;
  Itse seppo suossa seisoi
  Polvin mustassa murassa
  Rauan suosta raaettaissa,
  Maan murasta muokattaissa,
  Otti rautaiset orahat,
  Teräksiset tierottimet,
  Suen suurista jälistä,
  Karhun kantapään tiloista.
  Se on seppo Ilmarinen
  Siihen painoi palkehensa,
  Siihen ahjonsa asetti,
  Suurille suen jälille,
  Karhun kannan hiertimille;
  Rauan tunkevi tulehen,
  Lietsoi yön levähtämättä,
  Päivän umpehuttamatta,
  Lietsoi päivän, lietsoi toisen,
  Lietsoi kohta kolmannenki,
  Rauta vellinä venyvi,
  Kuonana kohaelevi,
  Venyi vehnäisnä tahasna,
  Rukihisna taikinana,
  Sepon suurissa tulissa,
  Ilmi valkean väessä.
  Siitä seppo Ilmarinen
  Katsoi ahjonsa alusta,
  Mitä ahjo antanevi,
  Palkehensa painanevi.
  Ensin saapi rääkyrauan,
  Sitten kuonaisen kuletti,
  Siitä valkean valutti
  Alisesta lietsimestä.
  Siinä huuti rauta raukka:
  "Oi sie seppo Ilmarinen
  Ota pois minua täältä
  Tuskista tulen vihaisen!"
  Sanoi seppo Ilmarinen:
  "Jos otan sinun tulesta,
  Ehkä kasvat kauheaksi,
  Kovin raivoksi rupeat,
  Vielä veistät veljeäsi,
  Lastuat emosi lasta."
  Siinä vannoi rauta raukka,
  Vannoi vaikean valansa,
  Ahjossa, alaisimella,
  Vasaroilla valkkamilla:
  "En mä liikuta lihoa,
  Enkä verta vierehytä;
  On mun puuta purrakseni,
  Haukatakseni hakoa,
  Närettä näpätäkseni,
  Kiven syäntä syöäkseni,
  Ett' en veistä veljeäni,
  Lastua emoni lasta.
  Parempi on ollakseni,
  Ehompi eleäkseni,
  Kulkialla kumppalina,
  Käyvällä käsiasenna,
  Kuin sukua suin piellä,
  Heimoani herjaella."
  Silloin seppo Ilmarinen,
  Takoja ijän ikuinen,
  Rauan tempasi tulesta,
  Asetti alaisimelle
  Rakentoa raukeaksi,
  Takoa teräkaluiksi,
  Keihä'iksi, kirvehiksi,
  Kaikenlaisiksi kaluiksi.
  Takoa taputtelevi,
  Lyöä helkähyttelevi,
  Vaan ei kiehu rauan kieli,
  Ei sukeu suu teräksen,
  Rauta ei kasva karkeaksi,
  Terä rauan tenhosaksi.
  Siitä seppo Ilmarinen
  Arvellen ajattelevi,
  Mitä tuohon tuotanehen
  Ja kuta ve'ettänehen
  Teräksen tekomujuiksi,
  Rauan karkaisuvesiksi.
  Laati pikkuisen poroa,
  Lipeäistä liuvotteli,
  Siitä koitti kielellänsä,
  Hyvin maistoi mielellänsä,
  Itse tuon sanoiksi virkki:
  "Ei nämät hyvät minulle
  Teräksen tekovesiksi,
  Rautojen rakento-maiksi."
  Mehiläinen maasta nousi,
  Sinisiipi mättähästä,
  Lentelevi, liitelevi,
  Ympäri sepon pajoa;
  Senp' on seppo Ilmarinen
  Käski käyä metsolassa,
  Tuoa mettä metsolasta,
  Simoa simasalosta,
  Teräksille tehtäville,
  Rauoille rakettaville.
  Herhiläinen Hiien lintu,
  Hiien lintu, Lemmon katti,
  Lensi ympäri pajoa
  Kipujansa kaupotellen,
  Lentelevi, kuuntelevi
  Sepon selviä sanoja
  Teräksistä tehtävistä,
  Rauoista rakettavista.
  Tuo oli siiviltä sivakka,
  Kynäluilta luikkahampi,
  Tuop' on ennätti e'ellä,
  Nouti Hiien hirmuloita,
  Kantoi käännellen kähyjä,
  Maon mustia mujuja,
  Kusiaisen kutkelmoita,
  Sammakon salavihoja,
  Teräksen tekomujuihin,
  Rauan karkaisuvetehen.
  Itse seppo Ilmarinen,
  Takoja alinomainen,
  Luulevi, ajattelevi,
  Mehiläisen tulleheksi,
  Tuon on mettä tuoneheksi,
  Kantaneheksi simoa,
  Sanan virkkoi, noin nimesi:
  "Kas nämät hyvät minulle
  Teräksen tekovesiksi,
  Rautojen rakennusmaiksi."
  Siihen kasti rauta raukan,
  Siihen tempaisi teräksen,
  Pois tulesta tuotaessa,
  Ahjosta otettaessa;
  Siitä sai teräs pahaksi,
  Rauta raivoksi rupesi,
  Veisti raukka veljeänsä,
  Sukuansa suin piteli,
  Veren laski vuotamahan,
  Hurmehen hurajamahan.

  viertä,
  Neiet taivahan napoa,
  Se on neiti vanhimmainen,
  on tuli  veripunaisen, -sekaisen

  Se on neiti keskimäinen,
  Se on neiti nuorimmainen.
  mellot rauat,
  Joka  mikä
  puotti p.
  saatu rääsy-  ruoste-
  rauta,
  ruostehet rakettu,
  Rauan kuonat kuohuteltu,
  Se on kuonat kuohutteli,
  tiettävät  saatuna

  Kohettuna rauan syöntö.
  tuntemahan.
  Tuli päästänsä pahaksi,
  tulla toinen kerta,
  kääntyi  liikkui jälessä

  Vaka vanha Väinämöinen,
  Tietäjä ijän ikuinen,
  Yhtyi karhun jälkilöille,
  kiskomilla.
  susien,
  Jos ma sun pajahan veisin,
  Asettaisin alle ahjon?
  tuimat m.
  sikiä,
  ele sitä sureksi,
  Valkean varustimille,
  sotketahan, vellotahan,
  huokaelematta,
  Suusta valkean v.
  rauta vaikeasti,
  Ei käennyt koskevansa
  Iho'on imehno raukan,
  Pajun juurta pannakseni,
  syöä omaa sukua,
  rauan ei tekey.
  Ilman veessä kastamatta,
  mennä metsolahan,
  - Katselevi, kääntelevi,
  Katseli katon raosta,
  Alta tuohen tuijotteli,
  Rautoja rakettavaksi  -via
  Teräksiä tehtäväksi  -viä

  Se sievä siiviltähän  siiviltä siveä

  Viskoi h.
  kutselmoita,
  Viholaisen vingermiä,
  Seppojen pajan ovelle,
  Kaatoi karkaisuvetehen.
  Raualle karasvetehen.
  Kyllä tieän rauan synnyn,
  Arvoan alun teräksen:
  Toisin ennen tuulet tuuli,
  Toisin ennen säät sävisi,
  Maata kuokki koivun latvat,
  Peltoja petäjän kerkät.
  Tuuli silloin kuusi vuotta,
  Seurui seitsemän keseä,
  Tuuli taittoi tammen latvat,
  Rutaisi ruhevat raiat,
  Maasta mättähän mäkäisi,
  Tuopa myöstihe merelle,
  Siitä saari siunautui
  Meren selvälle selälle,
  Saarelle salo sorea,
  Salohon sileä nurmi,
  Siihen kasvoi kaksi neittä,
  Koko kolme morsianta.
  Niinpä neiet astunevi
  Niitylle nimettömälle,
  Istuivat itähän rinnoin,
  Etelähän päin elivät,
  Lypsit maalle maitoansa,
  Niitylle nitusiansa.
  Läksi maiot vieremähän,
  Vieri soita, vieri maita,
  Vieri auhtoja ahoja,
  Vieri suolle mättähäsen,
  Metisehen mättähäsen,
  Kultaisehen turpehesen.
  Siitä syntyi rauta raukka,
  Siitä syntyi ja sikesi,
  Suon sisällä, maan navalla,
  Maalla keskikorkealla,
  Kasvoi rautaiset orahat,
  Miehen peukalon pituiset.
  Vaka vanha Väinämöinen,
  Tietäjä ijän ikuinen,
  Oli teitensä käviä,
  Matkojensa mitteliä,
  Löysi rautaiset orahat,
  Teräksiset touvon taimet,
  Katselevi, kääntelevi,
  Sanan virkkoi, noin nimesi:
  "Mitkä nää on toukojansa,
  Ja kutka orahiansa?
  Jotain noistaki tulisi,
  Luona taitavan takojan."
  Kokosi ne konttihinsa,
  Kantavi sepon kätehen;
  Tuop' on seppo Ilmarinen
  Etsivi pajan sijoa,
  Löysi maata pikkuruisen,
  Notkoa ani vähäisen,
  Johon painoi palkehensa,
  Johon ahjonsa asetti,
  Vaan ei kasva rauta raukka,
  Sukeu suku teräksen,
  Pajassa ovettomassa,
  Ahjolla tulettomalla;
  Puita puuttui rauan seppä,
  Tulta rautojen takoja.
  Saapi puita, tuopi tulta,
  Vaan ei vielä rauta synny,
  Kun ei liene lietsojata,
  Palkehella painajata.
  Otti orjan lietsomahan,
  Palkkalaisen painamahan,
  Katsoi ahjonsa alusta,
  Lietsimensä liepehiä,
  Jopa syntyi rauan synty,
  Sikesi suku teräksen.

  Latvan, rotevan raian,
  Tuohon lietohon m.
  Salon luoksi nuori n.
  Kasvoi neittä kaksi, kolme,
  Sen sileän nurmen päälle.
  Kasvoi siihen neittä neljä,
  Neittä neljä ja pahoa.
  tuosta astui
  Päin on päivän koittehesen,
  Tiputit n.
  Viepi ne pajahan;
  Tietähän teräksen synty,
  Alku rauan arvatahan:
  Vesi on vanhin veljeksiä,
  Ranta nuorin veljeksiä,
  Tuli keito koskimäinen;
  Vuorest' on ve'en sikiä,
  Tulen synty taivahasta,
  Alku rauan ruostehesta.
  Tuli tuimaksi rupesi
  Äreäksi ärtelihe,
  Paha poltti paljon maita,
  Paljon maita, paljon soita,
  Poltti auhtoja ahoja,
  Poltti hietakankahia;
  Piti piiltä rauta raukan,
  Eestä veljensä vihaisen.
  Missä piili rauta raukka,
  Missä piili sekä säilyi
  Sinä suurna poutavuonna,
  Pahana palokesänä?
  Eipä piillyt rauta raukka
  Vyöllä vanhan Väinämöisen,
  Kolmijatkossa tupessa,
  Ei perän pereäkänä.
  Eikä piillyt rauta raukka
  Nuoren neitosen nisissä,
  Kasvajaisen kainalossa,
  Pitkän pilven rannan päällä,
  Tammen latvassa tasaisen,
  Ei se rauta siellä piillyt,
  Eikä vielä tuollakana,
  Sisällä sinisen uuhen,
  Vaskilampahan vatsassa,
  Siniporsahan povessa.
  Ei piillyt meressäkänä,
  Alla aaltojen syvien,
  Sisällä sinisen siian,
  Povessa lohen punaisen,
  Eikä tarkoin taivosessa,
  Päällä kuuen kirjokannen,
  Sisässä sinirasian,
  Kypärässä kultaisessa.
  Tuolla silloin rauta piili,
  Seka piili jotta säilyi,
  Kahen kantosen välissä,
  Kolmen koivun juuren alla,
  Maalla mättähättömällä,
  Perin tietämättömällä,
  Jossa pyy pesän pitävi,
  Kana lapset kasvattavi.
  Susi nosti suosta mullan,
  Karhu kaivoi kankahasta,
  Siihen nousi rautaruoste
  Ja kasvoi teräskaranko
  Suen sorkan nostannasta,
  Karhun kantapään tilasta.
  Se pajahan vietänehen,
  Ahjohon ajettanehen;
  Siitä sitten rauta syntyi,
  Teräs tiettävä tekeysi.

  Tiettävä s., arvattava:
  kerran k.; vetosen synty,
  Tulivuonna voimatonna?
  Tuhatjatkossa t.
  Kasvavaisen k.
  Punaporsahan p.
  Kukon kultaisen kuvussa  mahassa

  kannon kainalossa,
  Pimeässä Pohjolassa,
  Lapin laajalla perällä,
  Kana lapsensa  lapsia
  tekevi.
  Sotka poiat suorittavi.
  kämmenen
  Paloi ennen paljon maita,
  Paljon maita, paljon soita,
  Pahana palokesänä,
  Tulivuonna voimatonna,
  Jäi vähän palamatonta
  Tuiman tunturin laella,
  Suurimman on suon selällä.
  Jäi yksi imehno raukka
  Paikalle palamatonna,
  Jo vähän paloi sitäki,
  Polttelevi polviloita,
  Kuumotti kuvetlihoja,
  Kaiempia kantapäitä,
  Vasemia varpahia;
  Pahoin poltti varvaspäitä,
  Kynnet karstoiksi paloivat.
  Juoksi häässä hettehelle,
  Kaaputteli karstojansa,
  Rupiansa ruoputteli,
  Herehesen hettehesen,
  Siitä syntyi rauan ruoste,
  Mura mustan päivyllinen,
  Herehessä hettehessä,
  Läikkyvässä lähtehessä.

  Paikka p.
  palanehelle, Jo sitäi paloi vähäisen,
  Kusta syntyi rauta raukka,
  Kusta syntyi ja sikesi?
  Tuosta syntyi rauta raukka,
  Tuosta syntyi ja sikesi:
  Kala kultainen kutevi,
  Lohi luona longottavi,
  Heiluvassa hettehessä,
  Läikkyvässä lähtehessä.
  Sukeusi neljä neittä,
  Koko kolme morsianta,
  Kalan kultaisen ku'usta,
  Lohen luonnon loukkehesta,
  Rauan ruostehen emoiksi,
  Suu sinervän siittäjiksi.
  Neitoset norolla seisoi,
  Tinarinnat riuvotteli,
  Pikkaisella pieskarella,
  Kaitaisella kaiskarella,
  Siinä rautoa rakensit,
  Ja terästä teeskentelit,
  Survoit rauan siemeniä,
  Telkytit teräsmuruja.
  Joutuvi jumala tuohon
  Rauan siementen sijoille,
  Löyti rauan survimoita,
  Teräksen tekopaloja,
  Viepi ne sepon pajahan,
  Alle ahjon Ilmarisen.
  Siitä seppo Ilmarinen
  Tunki ne tulen sisähän,
  Alle ahjonsa ajavi,
  Ahjosta alaisimelle;
  Takoa taputtelevi,
  Lyöä helkähyttelevi,
  Hiki tippui luojan päästä,
  Kaste kasvoista jumalan,
  Rautoja rakettaessa,
  Teräksiä tehtäesssä.
  Siitä syntyi rauta raukka,
  Rauta raukka, kuona koito,
  Syntyvi sepon pajassa,
  Alla ahjon Ilmarisen.

  Kaks' on kättä Jesuksella,
  Yhenmuotoiset molemmat;
  Hieroi kahta kämmentänsä,
  Mukelsi  mykelsi
  molempiansa,
  Siitä syntyi kaksi neittä,
  Koko kolme Luonnotarta,
  Tytöt r.
  teräspaloja.
  lyngähyttelevi,
  Hoi sinua, rauta raukka,
  Rauta raukka, kuona koito,
  Kyllä mä sukusi tieän,
  Sukusi ja syntysiki:
  Sie olet poika Vuolankoisen,
  Vuolahattaren tekemä,
  Isä Vuojolan navoilta,
  Emä Lemmen lähtehestä;
  Syntysi on suon navoilta,
  Suon navoilta, maan navoilta,
  Suost' isosi, suost' emosi,
  Suosta kaikki muu sukusi.
  Kasvoi suosta ruosteheinä,
  Teräsheinä hettehestä,
  Tuulettaren tuu'ittama,
  Lännettären liekuttama;
  Hölmä Tuonelta tulevi,
  Maan alta Manalan poika,
  Löyti suosta ruosteheinän,
  Teräsheinän hettehestä,
  Viepi sen sepon pajahan,
  Alle ahjon Ilmarisen,
  Sanoiksi rakettavaksi,
  Teräksiksi tehtäväksi.

  Rauta on
  Vuolahaisen,
  Vuolahaisen poian poika,
  vuolankoinen  vuolahinen, vuolamainen

  Isärauta suon n., Emarauta l.
  Emärauta Ruopahatar;
  Äiti Äijön karsinasta;
  Lemmettären l.
  ruosterauan,

  Riiden synty.
  
  Neitonen norosta nousi,
  Hienohelma heinikosta,
  Jok' on kaunis katsellessa,
  Ilman ollessa ihana;
  Se ei suostu sulhasihin,
  Mielly miehiin hyvihin.
  Tuli yksi mies turilas,
  Meri tursas paitulainen,
  Kyllä kehno keinon keksi,
  Arvasi hyvän asian:
  Fani tuolle painajaisen,
  Saatti nurjan nukkumahan,
  Laitteli lepeämähän,
  Nurmelle mesinukalle,
  Maalle maksan karvaiselle.
  Siinä neitosen makasi,
  Teki neien tiineheksi,
  Kostutti kohulliseksi,
  Itse ottavi eronsa,
  Läksi kurja kulkemahan,
  Vaivainen vaeltamahan.
  Neiti tuskille tulevi,
  Kohtu kääntyvi kovaksi,
  Valittavi vaivoissansa:
  "Minnekkäs minä piloinen,
  Kunnes kurjan päivällinen,
  Näissä pakkopäivissäni,
  Vatsan vaivoissa kovissa!"
  Virkki Luoja taivosesta:
  "Mene portto poikimahan
  Synkeän salon sisähän,
  Metsän korven kainalohon!
  Siellä poiki muutki portot,
  Lautat lapsia lateli."
  Meni tuonne toitualle,
  Kulki rinnoin lipsutteli,
  Astuvi kivi kiveltä,
  Harppasi hako haolta,
  Noien koirien kotihin,
  Penivillojen perille.
  Siellä vatsansa vajenti,
  Sikiönsä synnyttävi,
  Sai pojan pahantapaisen,
  Riisipojan riekamoisen,
  Navan juuren näivertäjän,
  Selkäluun lokertelian.
  Etsittihin ristijätä,
  Kaluajan kastajata,
  Kaivolla Kalevan poian,
  Ketaroilla pienen kelkan;
  Ei sieltä sijoa saanut,
  Ei kylästä kymmenestä,
  Saranoilta seitsemiltä.
  Niinpä riisi ristittihin,
  Katopoika kastettihin,
  Rannalla vesikivellä,
  Yli aallon käytävällä,
  Lainehen lipottamalla.
  Oliko vesi punasta,
  Millä riisi ristittihin?
  Ei ollut vesi puhasta,
  Se vesi verensekaista,
  Huorat pesi huntujansa,
  Pahat vaimot paitojansa,
  Nukkavieru-nuttujansa,
  Hamehia haisevia.
  Siin' on riisi ristittynä,
  Katopoika kastettuna,
  Nimi pantuna pahalle,
  Nimi riien riiviölle.

  ve'estä  merestä
  sitten t.
  Jesus taivahasta:
  Tammat latovi.
  Juoksi r., Hyppäsi k.
  Penivillan vieremihin.
  Viimein viitahan levisi.
  siellä vihaisen poian,
  riukamoisen,
  riutukaisen,
  Riutukaisen, räytykäisen,
  Kalvon syöjän k.
  Kivellä meren selällä,
  - Hiitolan verikoassa
  Sikoja tapettaessa.
  Umpilammin lumpehella,
  Tuvassa ovettomassa,
  Ihan ikkunattomassa.
  Mist' on riisi riivattuna,
  Pantuna paha etana,
  Syömähän verinen koira,
  Hiien rakki raatamahan?
  Tuost' on riisi riivattuna,
  Pantuna paha etana,
  Syömähän, kaluamahan,
  Puremahan, nietämähän:
  Korppi koikkui taivosella,
  Veri noukasta norahti,
  Petäjäisen pienan päähän,
  Rahin rautaisen nenähän;
  Siitä syntyi riisi rietta,
  Paneutui paha sikiö,
  Suonia sokertamahan,
  Verilientä lippimähän,
  Syömähän syänaloa,
  Napoa navertamahan,
  Navan juurta näärtämähän,
  Selkäluuta luhtomahan,
  Sivuja sivertämähän,
  Ohimoita ottamahan,
  Silmiä siristämähän,
  Näkimiä näykkimähän,
  Kulmia kumottamahan,
  Kulman alla kuohumahan,
  Joko tyttären tykönä,
  Taikka poian polviloilla.

  Lenti t.
  Verisuonta sortamahan, lakkimahan,
  voitamahan, sivelemähan,
  kolottamahan,

  Rikkeitten synty.

  Louhiatar vaimo vankka,
  Pohjan akka räämähäntä,
  Joll' on muoto mustallainen,
  Iho inhon karvallinen,
  Oli tietä kulkemassa,
  Matkoa matelemassa;
  Teki tielle vuotehensa,
  Matkalle makuusijansa,
  Selin tuulehen makasi,
  Perin viimahan viluhun,
  Pallein paha'an säähän,
  Kaltoin kaarnapohjasehen.
  Tuli suuri tuulen puuska,
  Iästä iso vihuri,
  Tuuli nosti turkin helmat,
  Vihuri hamehen helmat,
  Tuuli tuhman raskahaksi,
  Kostutti kohulliseksi,
  Aholla alastomalla,
  Maalla mättähättömällä.
  Kantoi kohtua kovoa,
  Vatsan täyttä vaikeata,
  Kantoi kuun on, kantoi kaksi,
  Kolmannenki, neljännenki,
  Kantoi viisi, kuusi kuuta,
  Kuuta seitsemän, kaheksan,
  Ylitse yheksän kuuta,
  Vaimon vanha'an lukuhun
  Kuuta puolen kymmenettä.
  Yheksännen kuun lopulla,
  Kuun alulla kymmenennen,
  Jo lähestyi saantiaika,
  Kohtu kääntyvi kovaksi,
  Painuvi pakolliseksi;
  Etsi synnytyssijoa,
  Vatsansa vajennusmaata,
  Kahen kallion välissä,
  Viien vuoren vinkelossa,
  Ei siellä apua saanut,
  Vajennusta vatsallensa.
  Siitä siirtihe etemmä,
  Paneutti toisen paikan,
  Heiluvalle hettehelle,
  Luonnon lähtenen sivulle,
  Eipä synny syntyminen,
  Luovu luomainen sikiö.
  Vetihe vesikivelle
  Kuohu'un tulisen kosken,
  Alle kolmen kosken koprun,
  Alle äprähän yheksän,
  Vaan ei vielä synty synny,
  Kehnon kohtu ei kevene.
  Alkoi itkeä iletys,
  Uivotella, voivotella,
  Ei tieä, mihin menisi,
  Kunne kulkea pitäisi,
  Vatsansa vajentamahan,
  Poikiansa poikimahan.
  Puhui pilvestä Jumala,
  Lausui Luoja taivahalta:
  "Tuoll' on suolla kolmisoppi
  Rannalla meryttä vasten
  Pimeässä Pohjolassa,
  Lapin laajalla perällä,
  Mene sinne poikimahan,
  Kohtusi keventämähän;
  Siellä silma tarvitahan,
  Väkeäsi vuotetahan!"
  Tuop' on musta Pohjan akka.
  Meni sinne poikimahan,
  Kohtunsa keventämähän;
  Siellä tuo paha pahennus
  Sikiänsä synnytteli,
  Latoi lapsensa vihaiset,
  Alla viien villavaipan,
  Alla raaminsa yheksän.
  Teki poikoa yheksän,
  Tyttölapsen kymmenennen,
  Yhtenä kesäisnä yönä,
  Yhestä vatsan väestä.
  Sikiöitähän sitovi,
  Saamiahan solmeavi,
  Kutsui Luojan ristimähän,
  Jumalan nimeämähän;
  Eipä Luoja ristinynnä,
  Kaikkivalta kastanunna.
  Etsitteli ristijätä,
  Pahan parven kastajata:
  "Juhannes pyhä ritari,
  Tules noita ristimähän,
  Kannettuni kastamahan,
  Luotuni nimeämähän!"
  Juhannes Jumalan pappi
  Tuop' on tuohon vastoavi:
  "Mene portto poikinesi,
  Luovu hiomaton pakana,
  Risti itse riivattusi,
  Kasta itse kannettusi!
  Minä en pahoja risti,
  Enkä kasta kauheita,
  Minä oon Luojan ristinynnä,
  Kastanunna Kaikkivallan."
  Jopa tuo paha pakana
  Itse panihe papiksi,
  Riivasihe ristijäksi,
  Itse kasti kannettunsa,
  Itse risti riivattunsa,
  Itse risti ja nimesi,
  Nenässä kipuisen polven,
  Kipuisella kämmenellä.
  Nimitteli saamiansa,
  Lajitteli lapsiansa,
  Kuin kuki sukimojansa,
  Itse ilmi luomiansa:
  Tytön pani Tuulettaren,
  Nimitteli Vihmattaren,
  Siitä poikansa panevi
  Minkä miksi, kunka kuksi,
  Minkä painoi paiseheksi,
  Kunka ruohutti ruveksi,
  Minkä pisti pistokseksi,
  Kunka laati luuvaloksi,
  Minkä änkäsi ähyksi,
  Kunka ajoi ammukseksi,
  Minkä ruhtaisi rutoksi,
  Kunka riieksi risaisi.
  Jäi yksi nimittämättä,
  Poika pahnan pohjimmainen,
  Suuton, silmitön sikiö;
  Senpä sitten käski tuonne
  Rutjan koskehen kovahan,
  Tulisehen kuohuntahan.
  Siitä pakkaset sikesi,
  Siitä syntyi Syöjättäret,
  Siitä muita turmioita,
  Syntyi velhoja vesille,
  Noitia joka norolle,
  Kateita kaikin paikoin,
  Rutjan koskessa kovassa,
  Tulisessa kuohunnossa.

  Kunk' asetti ailahaksi
  Amputauiksi asetti

  rumpaisi r.
  Yks' oli nimetön poika,
  Yhen ei nimeä saanut,
  Tyttö Tuonelan sokea,
  Ulappalan umpisilmä,
  Alku kaikille pahoille,
  Tuhansille turmioille,
  Perin istuvi itähän,
  Etelähän päin elävi,
  Jaloin läntehen lähetti,
  Lonkamuksin luotehesen.
  Nousi tuuli tuulemahan,
  Ilman ranta riehkumahan;
  Tuuli tuuli lantehesen,
  Ahava alasimehen,
  Läpi tuuli länsituuli,
  Läpi luoe longahutti,
  Läpi pohjainen porotti,
  Läpi luun, läpi jäsenen,
  Tuuli tuuli tiineheksi,
  Ahava kohun kovaksi.
  Tuop' on musta Tuonen tyttö
  Siitä turpui, siitä täytyi,
  Siitä paksuksi panihe,
  Leveäksi lieristihe;
  Niin kohun kovoa kantoi,
  Vatsan täyen vaikeata,
  Kantavi keseä kaksi,
  Kantoi kaksi, kantoi kolme,
  Kantoi seitsemän keseä,
  Kaikite kaheksan vuotta,
  Ynnähän yheksän vuotta,
  Yheksätä yötä vailla.
  Niin vuonna yheksäntenä
  Vaimon vaivaksi tulevi,
  Lyöähän kavon kipua,
  Immin tulta tuikatahan.
  Laskihen lepeämähän
  Rautaiselle kalliolle,
  Vuorelle teräksiselle,
  Keskelle Kipumäkeä,
  Kipuvuoren kukkuloa,
  Ei siinä levätä voinut;
  Siirrälti sijan aloa,
  Vajenteli vatsoansa
  Kulmalla hopeavuoren,
  Kultavaaran kukkuralla,
  Eipä synny syntymäiset,
  Vaivat vatsan ei vajene.
  Vajenteli vatsoansa,
  Puolenteli kohtuansa,
  Kahen kallion välissä,
  Louhen kolmen lonkerossa,
  Sisässä tulisen muurin,
  Savisessa kiukoassa,
  Tammisessa tynnyrissä,
  Rautavannetten sisässä,
  Korvalla tulisen kosken,
  Pyhän virran pyörtehessä,
  Ei vajene vatsa niissä,
  Kehnon kohtu ei kevene.
  Syrjin syöstihe merehen,
  Vesihiien hinkalohon,
  Salakammon karsinahan,
  Lummekoirien kotihin;
  Juoksi polvesta merehen,
  Sukkarihmasta sulahan,
  Vyölapasta lainehesen,
  Tuossa huuti huijahutti
  Ihvenille, ahvenille,
  Kaikille ve'en kaloille:
  "Tuovos kiiskinen kinasi,
  Matikainen nuljaskasi,
  Tässä Hiien heltehessä,
  Pahan vallan valkeassa!"
  Äsken tuossa synty syntyi,
  Sikisi pahan sikiöt.
  Saip' on poikoa yheksän
  Yhen kosken kuuluvilla,
  Yhen salmen saapuvilla,
  Yhellä vesikivellä,
  Yhestä vatsan väestä,
  Kohun täyestä kovasta.
  Etsi noille ristijätä,
  Ristijätä, kastajata;
  Vei ne pappien parihin,
  Kantoi luoksi lukkarien,
  Ei papit nimeä anna,
  Eikä lukkarit luvanna;
  Papit vastasi vakaasti,
  Lukkarit lujasti lausui:
  "Ei oo meitä siksi suotu,
  Ei oo suotu eikä luotu,
  Rikkolaisten ristijäksi,
  Kamaloien kastajaksi."
  Kun ei saanut ristijätä,
  Pappia nimen panohon,
  Itse loihe ristijäksi,
  Kaahittihe kastajaksi.
  Niinp' on risti saamiansa,
  Tenhotti tekemiänsä,
  Nimitteli luomiansa,
  Nimitteli, ärrytteli,
  Yhen suikkasi sueksi,
  Toisen käänsi käärmeheksi,
  Koiksi kolmannen panevi,
  Neljännen metsän nenäksi,
  Muut on muiksi turmioiksi,
  Minkä sanoi sampahiksi,
  Kunka lykkäsi lytyksi,
  Minkä hammasten maoksi,
  Kunka syöjäksi syämen,
  Kunka vaimon vastukseksi.

  Pohjolan s.
  Tuop' on musta Tuonen tyttö,
  Ilkeä Manalan lapsi,
  Hiien neiti huppokorva,
  Pimettölän pikkukynsi,
  Hiien eukko rautahammas,
  Istuvi itähän rinnoin,
  Päin on päivän paistehesen,
  Köhin päivän koittehesen,
  Lonkamaisin  keskiluonnon

  Puhui  työnti
  t., kohulliseksi.
  avulliseksi.
  Päivän koite kohtuiseksi.
  tyytyi, t
  Lihavaksi liittelihe;
  Heraiseksi heittelihe;
  vuoen, toisen,
  Pantihin panun k., Hiien tuikattihin.
  - Synnytteli poikiansa
  Rautavuoren  teräsvuoren
  kukkuralla
  Eipä synny synnynnäiset;
  Vyölapan sijansa siirti,
  Lummekorjujen k.
  helvetin tulessa,
  kuohuvilla,
  vakaiset,
  panihe papiksi,
  Luottelihe lukkariksi.
  äijitteli,
  sammakoksi,
  koloksi  hampahan kivuksi sysäsi,
  Äkä'ätär neito äijä,
  Joll' on kassa kantapäässä,
  Nännit polvilla e'esssä,
  Heilutteli helmojansa
  Kipuvuoren kukkulalla,
  Keskellä Kipumäkeä;
  Kun siit' ei apua tullut
  Immin tuskien tulessa,
  Syrjin syöstäiksen merehen,
  Kaltoin aaltoihin ajaiksen;
  Meritursas partalainen
  Siellä neitosen makasi
  Meren kuohuilla kovilla,
  Ve'en vankan vaalehilla,
  Teki neien tiineheksi,
  Kostutti kohulliseksi,
  Siitä sitten synnyt syntyi,
  Sikisi pahat sikiöt.
  Kun lähestyi saantiaika,
  Tuli Pohjolan tuville,
  Sariolan saunamaille,
  Latomahan lapsiansa,
  Saamahan sikiöitänsä,
  Kylpypelsimen perillä,
  Saunan lautehen lavolla,
  Teki parven poikasia,
  Lauman lapsia latovi,
  Yhen saunan saapuvilla,
  Yhen löylyn lyöpyvillä,
  Yhen lämpymän lähellä,
  Yhen kuun kumottamilla,
  Yhen kukon laulamilla.
  Piilotteli poikiansa,
  Säilytteli saamiansa,
  Vaskisen va'in sisässä,
  Tulisessa laahankassa,
  Alla viien villavaipan,
  Alla kauhtanan kaheksan;
  Panevi nimet pahoille,
  Nimen kullenki sukaisi,
  Minkä tuuleksi tukesi,
  Kunka tuikkasi tuleksi,
  Minkä pani pakkaseksi,
  Kunka tuiskuksi tuhosi,
  Minkä riieksi rivaisi,
  Kunka mainitsi maoksi,
  Minkä raaniksi rapasi,
  Kunka syöjäksi syämen,
  Minkä syömähän saloa,
  Kunka julki jurnimahan,
  Jäseniä jäystämähän,
  Niveliä niustamahan.
  Minkä laittoi luuvaloksi,
  Sille lukkaro kätehen,
  Kunka pisti pistokseksi,
  Sille piiliä pivohon,
  Keihäitä kesselihin,
  Hevoset terillä hirnui,
  Pirut varsia piteli;
  Pakkasen panevi tuonne,
  Laittoi merta luutimahan,
  Lainetta lakaisemahan.

  Naata nuorin neitosia,
  Tuop' on Hiitolan emäntä,
  Apu vuoren k., Apumäkeä;
  saatavilla, lyötävillä,
  vasun sisällä,
  repäisi  rapasi, rakensi
  maalasi m.
  varsilla vapisi;
  Pani pyyhkimähän,
  Lyhyt tyttö, Tuonen neiti,
  Tyttö musta, pää keritty,
  Survoi rauan siemeniä,
  Terskytti teräsneniä,
  Rautaisessa huhmarossa,
  Teräspäällä petkelellä,
  Pajassa ovettomassa,
  Ilman ikkunattomassa;
  Minkä survoi, senpä seuloi,
  Tomun nosti taivahalle.
  Akka vanha villikerta
  Söip' on noita suurimoita,
  Appoi rauaista raetta,
  Teräksistä terskytintä,
  Tuli tuosta tiineheksi,
  Sai tuosta kohulliseksi.
  Kantoi kohtua kovoa,
  Vatsan täyttä vaivaloista,
  Kokonaista kolme vuotta,
  Kolme päiveä vajalla.
  Etsi synnytyssijoa
  Kirkon kirjatun tyköä,
  Satalauan lappeasta,
  Miehen kuollehen koissa,
  Katonehen kartanossa,
  Ei siellä sijoa saanut.
  Etsi sieltä, etsi täältä,
  Sai viimein sijan sopivan
  Hiitolan verikoassa,
  Sikoja tapettaessa.
  Siinä vatsansa vajenti,
  Sikiönsä synnytteli,
  Kaikenlaisiksi kivuiksi,
  Tuhansiksi turmioiksi

  Telläsi t.
  Louhiatar vaimo vankka
  Kolmekymmentä keseä,
  Saman verran talviaki.
  Nikotiera mieron portto
  Tuop' on poikia tekevi
  Kirkon uksen ulkopuolla,
  Alla portahan punaisen;
  Teki kolme poikalasta,
  Yks' on paha ulkotauti,
  Toinen ruma rupitauti,
  Kolmas poika ruttotauti.
  Punatauti,
  polttotauti.

  Ruosteen synty.

  Pohjan akka kylmäkulkku
  Makasi vilussa viikon,
  Kauvan suossa sammalissa.
  Unesta herättyänsä
  Heilahutti helmojansa,
  Pereänsä pyörähytti,
  Hieroi kahta kämmentänsä,
  Mykelsi molempiansa.
  Tuosta putosi punainen,
  Vieri suohon sammalihin,
  Siitä sai paha sikiö,
  Siitä syntyi ruoste raukka,
  Nousi tuosta ruohikkohon,
  Kyntömiehen askelille.

  Rupien synty.

  Ruskea rupinen akka,
  Paha paisetten emonen,
  Synnytti rupisen poian,
  Äkähisen ällitteli,
  Yksin juurin, päin yheksin,
  Rupisella vuotehella,
  Rupisen isän aloa,
  Rupisesta kantajasta,
  Äkämäisestä emästä;
  Viskasi vihaisen poian
  Vasten ihmisen ihoa,
  Karvoihin kavon tekemän.

  piika  neiti

  herra, isäntä,
  lähtehestä, Äkähäisestä

  Sian synty.

  Tietähän sianki synty,
  Alakärsän arvatahan:
  Tynimys sinun emosi,
  Kynimys sinun isosi,
  Kynin, kynsin kynnä maata,
  Kärsin käännä turpehia,
  Ellös aitoja repikö,
  Veräjiä vieretelkö!

  Kynönen  santta Kynönen

  Siikasen synty.

  Helmi Herralta putosi,
  Kaikkivallalta kalahti,
  Ylähältä taivosesta,
  Jesuksen käen kuvusta,
  Osmon pellon pientarehen,
  Pellervoisen penkerehen,
  Siitä sitten synty syntyi,
  Siitäpä suku sukeusi,
  Siitä kasvoi kastikkaiset,
  Siitä siikanen sikisi.
  Nousi maasta mansikkana,
  Kolmihaaraisna kohosi,
  Hakohuuhan haarottama,
  Kaskipellon kasvattama,
  Tuuliaisen tuu'ittama,
  Pakkasen imettelemä,
  Luojan latvasta vetämä,
  Kaikkivallan kannattama.

  Pyhän penkerehen,
  Heleänä heinikkohon,
  haahottama  haahittama

  Metsäpellon pensottama,
  Jesus vetänyt,
  Kaikkivalta kasvattanut.

  Sisiliskon synty.
  
  Syöjätär merehen sylki,
  Lapahiitto lainehille;
  Kupla kulkevi meressä,
  Vaahto vankalla selällä.
  Kasaritar kaunis neito
  Istui koivun konkelolla,
  Haavan lengolla levähti,
  Nousi koivun konkelolta,
  Katselevi, kääntelevi
  Silmät päin suloa merta,
  Näki kuplan kulkemassa,
  Vaahtosen vaeltamassa.
  Otti kuplan kulkkuhunsa,
  Veti vaahen sieramihin;
  Kupla kulkussa palavi,
  Sytelevi sieramissa,
  Kulki kulkusta maha'an,
  Alas vatsahan valahti.
  Kasaritar neito kaunis
  Tuosta tyytyi, tuosta täytyi,
  Kantoi kohtua kovoa
  Kokonaista kolme vuotta;
  Siitä sai pahan sikiön,
  Mikä pantihin nimeksi?
  Sisiliskon sai nimeksi,
  Risukon asunsijaksi,
  Koivun pökkelön ko'iksi,
  Lahokannon kartanoksi.

  Kasarikki k.
  Vaahen vankkahan nenähän,
  Vaahto vankan
  Nuoramo, hyvä emäntä,
  Kiveltä kivelle astui,
  Mättähältä mättähälle,
  Helmi helmoista putosi,
  Kultakalkkara kalahti,
  Vasten varvikkomäkeä,
  Risukkohon aian alle;
  Siitä syntyi syntyminen,
  Sisiliskonen sikesi,
  Kasvoi kallion sivulla,
  Vasten seipähän varoa,
  Risukossa aian alla.

  Simavuoren kukkuralla,
  Aian alle ahtahasen;
  Sisilisko Hiien silmä,
  Maan muikku, veen salakka,
  Kyllä mä sukusi tieän:
  Sukuna sinun isosi,
  Silkuna sinun emosi,
  Silkuna sinä itseki.
  Sie oot koottu koivupuista,
  Pantu haavan pakkuloista,
  Tehty tervajuurikosta,
  Hongan oksasta hotaistu,
  Koottu hollakon ko'osta,
  Höyhenistä hömmötelty,
  Saatu salvomen takana,
  Pistetty pinon rakohon,
  Risukkohon riepoteltu,
  Alle aian virskateltu.

  Lemmon s.
  Sirkuna  Silappa
  Saatu sammakon ku'usta,
  Ukko vingas vankamoinen
  Akka vankahan makasi
  Pihalla pinoa vasten,
  Kohen puita koivuisia,
  Vasten varpuista kokoa,
  Tukipuita tuomisia,
  Siitäpä suku sikesi,
  Liseni iso litikkö;
  Tuli poika maattaessa,
  Ungermo levättäessä.
  Lapsi saatihin saloa,
  Poika piilten pistettihin,
  Tuomisen tuvan sisähän,
  Tuomisehen kätkyehen,
  Eip' on poika siellä piillyt,
  Poika pistäikse pihalle,
  Pinon pitkän reunan alle,
  Pitkin puuta pihlajaista.
  Mihin poika pantanevi,
  Arvio osattanevi?
  Tuonne tuo tulevi vieä
  Pellolle perimmäiselle,
  Panna pellon pientarelle;
  Ei oo hyvä sielläkänä:
  Siat siellä tönkelevi,
  Alakärsät kääntelevi.
  Mihin poika pantanehen,
  Ungermo osattanehen,
  Salohonko saatanehen?
  Poika saagahan salohon,
  Keskelle simosaloa,
  Paha on poian siellä olla:
  Simosalot kuivettuvat,
  Metsämiehet polttanevat.
  Mihin paha pantanehen,
  Turmio tuhottauehen;
  Vetehenkö vietänehen?
  Poika vieähän vetehen,
  Paha on poian siellä olla:
  Nuoret nuotalla vetävät,
  Siimalla sivaltelevat,
  Vanhat verkolla kehivät,
  Kiveksillä kiinnittävät.
  Mihin poika pantanehen,
  Ungermo osattanehen?
  Poika vietihin aholle,
  Koivupökkelön kotihin,
  Lahokannon kainalohon,
  Siellä se maoksi muuttui,
  Sisiliskoksi sikesi.

  Pihoilla pinoja vasten,
  Vasten koivuista kokoa,
  Rannalla rekeä vasten,
  Selin maalle, päin vetehen,
  Vasten tuomista tukea,
  Pinon pieltä pihlajaista,
  Vasten tuomista tupoa,
  Kohen koivuista kotoa,
  piiloin p.
  Vasten p.
  Sykysyisen yön sylihin,
  Ei siellä sykön sijoa:
  Tuolla toukaksi tulevi,
  Sekä kääntyi käärmeheksi.
  Siellä syntyi käärmehinen,
  Sikaliskonen
  Vingas vänkähän likisti,
  Riukutteli, röykytteli,
  Tiheässä tuomikossa,
  Paksussa pajumetsässä,
  Kivellä alaperällä,
  Vasten vatturaunioa,
  Siitä syntyi syntyminen,
  Sisiliskonen sikesi,
  Pihan rikka, pellon ruhka,
  Maan rikka, manalan rikka,
  Alla aitojen asuja,
  Risukoissa riehoaja.

  Vinkas vankkahan l.
  varvikkomäkeä,
  Sikoliskonen s.
  r., rikka, r., mannun

  Suden synty.
  
  Susi suuri, nälkähinen,
  Koira liiaksi lihava!
  Tieän mä sinun sukusi,
  Tieän sykkä synnyntäsi:
  Maan tyttö, manuen neiti,
  Kävi tietä käyessänsä,
  Astui soita, astui maita,
  Astui auhtokankahia,
  Astui ennen astutuita,
  Astui astumattomia;
  Poimi kukkia kulosta,
  Helpehiä heinikosta,
  Kääri käärinliinahansa,
  Päävaate-ripakkohonsa.
  Viimein istuihe kivelle
  Vierehen vihannan viian,
  Suki tuossa tukkoansa,
  Hapsiansa harjoavi;
  Helskyttävi helmiänsä,
  Kalskuttavi kultiansa,
  Helmi heinihin putosi,
  Kultakalkkale karisi,
  Siit on sykkö syntynynnä,
  Karvajalka kasvanunna,
  Viihtynynnä villahäntä,
  Siinnynnä suen sikiö.

  käärinvaattehesen,
  helmahan  herjalta

  Leikkari ijän-ikuinen,
  Paha poika polvuhinen,
  Mistä on sinun sukusi,
  Kusta, synkkä, synnyntäsi,
  Tuuliltako taivahilta,
  Vai syviltä veen navoilta?
  Ei tuulilta taivahilta,
  Ei syviltä veen navoilta,
  Tieän, synkkä, synnyntäsi,
  Maan kamala kasvantasi:
  Syöjätär vesille sylki,
  Lapalieto lainehille,
  Siitä Kuolatar sikesi,
  Kuolatar merestä nousi,
  Saarosehen puuttomahan,
  Luotohon kivettömähän;
  Hieroi kahta kämmentänsä,
  Mykelsi molempiansa,
  Saipa nukkoa vähäisen,
  Sen se viskasi vetehen,
  Tuohon lietohon merehen,
  Yli olkansa vasemen,
  Tuonpa tuuli maalle tuopi
  Metsän korven kainalohon,
  Siinä synnyit tuulikulkku,
  Jotta jou'uit jouhiturpa,
  Sikesit meren selällä,
  Kasvoit korven kainalossa.

  polvillinen,
  Nuoratar  Maaratar

  Tietähän suenki synty,
  Miss' on hukka synnytetty;
  Loveatar vaimo vanha,
  Portto Pohjolan emäntä,
  Kun tuo lapsia lateli,
  Synnytteli poikiansa,
  Hyisen hettehen malossa,
  Jäisen kaivon kainalossa,
  Eipä synny syntyminen,
  Sukeu sikiäminen.
  Paneutti toisen paikan,
  Synnytteli poikiansa
  Tiheillä tuomikoilla,
  Tuulimurtojen sisähän;
  Siellä syntyi syntyminen,
  Sukeutui sikiäminen.
  Sai siellä pojan mokoman,
  Luun syöjän, lihan purian,
  Veren uuelta vetäjän,
  Sanoi tuon on saatuansa:
  "Voi poloinen poikoani,
  Kun on poikani poloisen
  Luun syöjä, lihan puria,
  Veren uuelta vetäjä!
  Jos ma tuon tupahan veisin,
  Tuo tupani turmeleisi

  Jos ma tuolle saunan salvan,
  Saapi saunani hajalle

  Sanoi vanha Väinämöinen:
  "Anna olla onnellansa
  Ohessa oravikorven,
  Metsän korven kainalossa!"

  Viron akka, rilli vaimo,
  Vaimo vanha raivopyörä,
  kannen päällä,
  Tekevi m.
  tehtyänsä;
  Tuli polttavi tupani,
  Vesi viepi salvokseni.
  olollansa

  Suolan synty.

  Mist' on synty Suomen suolan,
  Kasvanta rajun rakehen?
  Tuost' on synty Suomen suolan,
  Kasvanta rajun rakehen:
  Ukko taivahan jumala,
  Itse ilman suuri herra,
  Iski tulta taivahassa,
  Kyven kirposi merehen,
  Sepä aalloissa ajeli,
  Rakeheksi raukieli;
  Siitä syntyi suuret suolat,
  Kasvoi raskahat rakehet.

  Tammen synty.
  
  Oli ennen neljä neittä,
  Kolme kuulua tytärtä,
  Sininurmen niitännässä,
  Korttehen kokoannassa,
  Nenässä utuisen niemen,
  Päässä saaren terhenisen.
  Niitit päivän, niitit toisen,
  Niitit kohta kolmannenki,
  Minkä niitit, sen haravoit,
  Kaikki karhille vetelit,
  Laitit heinät lallosille,
  Sataisille saprasille,
  Siitä suovahan kokosit,
  Saatoit sankapieleksihin.
  Jo oli nurmi niitettynä,
  Heinät luotu pielin pystyin,
  Tuli Turjan Lappalainen,
  Nimeltä tulinen Tursas,
  Tunki heinäset tulehen,
  Paiskasi panun väkehen.
  Tuli tuhkia vähäinen,
  Kypeniä pikkarainen,
  Tytöt tuossa arvelevat,
  Neiet neuvoa pitävät,
  Kunne tuhkat koottanehen,
  Poron pohjat pantanehen:
  "Noistapa puuttuvi poroa,
  Lipeätä liuvahtavi,
  Pestä päätä Päivän poian,
  Silmiä hyvän urohon".
  Tuli tuuli tunturista,
  Kova ilma koillisesta,
  Tuonne tuuli tuhkat kantoi,
  Porot koillinen kokosi,
  Nenästä utuisen niemen,
  Päästä saaren terhenisen,
  Korvalle tulisen kosken,
  Pyhän virran vieremille.
  Tuuli tuopi tammen terhon,
  Kantoi maalta kaukaiselta
  Korvalle tulisen kosken,
  Pyhän virran vieremille,
  Heitti paikalle hyvälle,
  Maan lihavan liepehelle.
  Nousi tuosta nuori taimi,
  Vesa verraton vetihe,
  Siitä kasvoi kaunis tammi,
  Yleni rutimon raita,
  Latva täytti taivahille,
  Oksat ilmoille olotti.

  Kuusi t.
  Neljä neittä, kolm' urosta,
  Yhen niityn  niemen
  Meren rannan n.
  Panit pankapieleksihin.
  Siitä pistit pieleksihin.
  Lappi Turjan maalta,
  Se heinät tulehen tunki,
  Ilmi valkean v.
  Vihantana  vihantaiset
  valkeahan.
  kourallinen  joukkarainen

  tuhkia tulevi,
  Lipusia selviävi,
  Poroja pölähtelevi,
  Tuuloksesta,
  Ahava Anuksen maalta,
  Äärelle Aluejärven,
  Meren lahen liettehelle.
  Niemelle nenättömälle,
  Tasaiselle tanterelle.
  virkeä
  Oli ennen neittä neljä,
  Koko kolme morsianta,
  Yhen korttehen koissa,
  Yhen karvan katkaisussa,
  Äärellä tulisen niemen,
  Tulikaiskun kainalossa.
  Neiet heiniä tekivät,
  Kokoelit korttehia,
  Niitit suuren, niitit pienen,
  Niitit kerran keskilaaun;
  Jonka saivat niitetyksi,
  Heti ruoposit ru'oille,
  Laposille laajittelit,
  Tuhansille tukkusille,
  Pistit pielien välihin,
  Sa'an saapran pohjasille.
  Tuli poika Pohjolasta,
  Lapsi täyestä Lapista,
  Se heinät porolle poltti,
  Kypenille kyyätteli,
  Pani tuhkat tuohisehen,
  Porot konttihin kokosi.
  Tuosta tuhkat vietänehen,
  Kylvettänehen kypenät,
  Ääreltä tulisen niemen,
  Tulikaiskun kainalosta,
  Pohjan peltojen perille,
  Lapin laahtotanterille,
  Maan on mustihin mutihin,
  Vaaran vankan rintehesen;
  Kasvoi siihen suuri tammi
  Yleni vihanta virpi,
  Olovampi oksillehen,
  Leveämpi lehvillehen.

  Tuliniemen tutkamessa.
  Tuliniemyen nenässä.
  Rukoloille rutjokselit,
  Lapehille laskettelit,
  Panit saapralle sa'alle.
  Sait sa'alle saapraselle.
  Saaprahan savottelivat.
  Lentipä Lapista lintu,
  Tuli kokko Turjan maalta,
  Poltti heinäset poroksi,
  Kypeniksi k.
  - Kokosi kypenet tuosta,
  Kaikki tuhkat tuohisehen,
  Ne kypenet kylvettihin,
  Tuhkat tuonne heitettihin,
  Portin Pohjolan etehen,
  Kirjokannen kynnykselle  kynnysalle
  liepehesen;
  Olovainen oksiltansa,
  Leviäinen lehviltänsä.
  Kyllin itki Kyytöläinen,
  Kovin vaivainen valitti,
  Suon selällä, maan navalla,
  Kaiken kankahan perällä,
  Kyynel tippui silmästänsä,
  Toinen toisesta norahti.
  Vesi tippui tilkkasina
  Maaemähän jalkoihinsa,
  Tuosta juoksevi jokina,
  Virtoina viraelevi,
  Siitä lammiksi lavahti,
  Järveksi järähtelevi,
  Viimein miestihe mereksi,
  Lakaisihe laineheksi.
  Syntyi siitä merta kolme,
  Vettä kolme vörsteleikse,
  Lainetta lakaeleikse,
  Kyytöläisen kyynelistä.
  Kasvoi siihen hietaharju,
  Salasaari siunautui,
  Tuosta nousi hietavuori,
  Kunnas kultainen yleni,
  Meren kolmen hiertehesen,
  Lainehen lakaisimehen.
  Olipa sitten neittä neljä,
  Nepä löysi tammen taimen,
  Veivät maalle kasvajalle,
  Hietasaaren liepehelle.
  Siitä kasvoi puu kamala,
  Ylentihe tasma tammi,
  Ohovampi oksillehen,
  Lehillehen liukkahampi.

  Mitä K., Kuta  mato
  hierteleikse  siunautui
  rapaeleikse,
  hiertimelle, lakaisimelle.
  Ve'en pyörtehesen, jakaimehen,
  Löyettihin lemmen lehti,
  Lemmen lehti, tammen lastu,
  Aholle ylentäjälle  ylenevälle.

  Nousi neitonen norosta,
  Immikkö märältä maalta,
  Neiti lämmin lähtehestä,
  Sinisukka suon sopesta,
  Neiti musta, pää keritty,
  Tyttö nilki nänniköinen,
  Vakka vaskinen käessä,
  Suka kultainen vakassa.
  Impi päätänsä sukivi,
  Hapsiansa harjoavi,
  Kiven kirjavan selällä,
  Palavassa paahtehessa,
  Vierellä villaisen virran,
  Jalon kosken kotvasessa;
  Siiastansa pii pirahti,
  Taittui taina harjastansa,
  Siitä kasvoi kaunis taimi,
  Suorinen vesa sorea,
  Vierellä vihaisen virran,
  Kosken korvalla kovalla,
  Kasvoi tammi kukkalehvä,
  Kukkalehvä, rautatarha,
  Latva tarttui taivosehen,
  Oksat pilviä piteli.

  Vakka vaskinen k., Suka vaskinen v.
  Kaunoisella kammallansa,
  Kalanluisella sualla,
  Hivus päästänsä hivahti  solahti

  Haihtuihaiven  haimen
  hapsistansa.
  Pyhän virran viertimellä,
  Pellervoinen pellon poika,
  Sampsa poika pikkarainen,
  Kun se ennen maita kylvi,
  Sekä maita, jotta soita,
  Sai se puut ylenemähän,
  Vesat nuoret nousemahan,
  Yks' oli tammi taimimatta,
  Juurtumatta puu jumalan.
  Heitti hellan vallallensa,
  Olevalle onnellensa,
  Kului yötä kaksi, kolme,
  Saman verran päiviäki,
  Läksi tuota tietämähän,
  Onko tammi taiminunna,
  Juurtununna puu jumalan;
  Ei ole tammi taiminunna,
  Juurtununna puu jumalan.
  Heitti hellan vallallensa,
  Olevalle onnellensa,
  Outti vielä yötä kolme,
  Saman verran päiviäki,
  Läksi tuota tietämähän
  Yön takoa kohta kolmen,
  Viikon päästä viimeistäki,
  Jop' oli tammi taiminunna,
  Juurtununna puu jumalan,
  Vesa Jesuksen vetämä,
  Maasta mannun kasvattama;
  Kuka siitä oksan otti,
  Se otti ikuisen onnen,
  Kuka siitä lehvän leikkoi,
  Se leikkoi ikuisen lemmen.

  m., puita,
  herjan valloillensa,
  Oleville onnillensa,
  kasvanunna,

  Tijasen synty.

  Tieän mä tijasen synnyn,
  Mist' on tehtynä tijanen,
  Lintu pieni pistettynä:
  Paju ensin puita syntyi,
  Paju puita, mätäs maita,
  Otsonen metsän omia,
  Ilman lintuja tijanen.
  Papelo pajusta lähti,
  Rutta raiasta putosi,
  Aholle alastomalle,
  Siit' on tehtynä tijanen,
  Lintu pieni pistettynä.

  Tulen synty.
  
  Tulta iski ilman Ukko,
  Valahutti valkeata,
  Miekalla tuliterällä,
  Säilällä säkenevällä,
  Ylisessä taivosessa,
  Tähtitarhojen takana.
  Saipa tulta iskemällä,
  Kätkevi tulikipunan
  Kultaisehen kukkarohon,
  Hopeaisehen kehä'än,
  Antoi neien tuu'itella,
  Ilman immen vaapotella.
  Neiti pitkän pilven päällä,
  Impi ilman partahalla,
  Tuota tulta tuu'ittavi,
  Valkeaista vaapottavi,
  Kultaisessa kätkyessä,
  Hihnoissa hopeisissa;
  Hopeiset hihnat helkkyi,
  Kätkyt kultainen kulisi,
  Pilvet liikkui, taivot naukui,
  Taivon kannet kallistihe,
  Tulta tuu'iteltaessa,
  Valkeata vaapottaissa.
  Impi tulta tuu'itteli,
  Valkeaista vaapotteli,
  Tulta sormin suoritteli,
  Käsin vaali valkeaista,
  Tuli tuhmalta putosi,
  Valkea varattomalta,
  Kätösistä käänteliän,
  Sormilta somittelian.
  Kirposi tulikipuna,
  Suikahti punasoronen,
  Läpi läikkyi taivosista,
  Puhki pilvistä putosi.
  Päältä taivahan yheksän,
  Halki kuuen kirjokannen.
  Tuikahti tulikipuna,
  Putosi punasoronen,
  Luojan luomilta tiloilta,
  Ukon ilman iskemiltä,
  Puhki reppanan retuisen,
  Kautta kuivan kurkihirren,
  Tuurin uutehen tupahan,
  Palvosen laettomahan;
  Sitten sinne tultuansa
  Tuurin uutehen tupahan,
  Panihe pahoille töille,
  Löihe töille törkeille:
  Riipi rinnat tyttäriltä,
  Käsivarret neitosilta,
  Turmeli pojilta polvet,
  Isännältä parran poltti.
  Äiti lastansa imetti
  Kätkyessä vaivaisessa
  Alla reppanan retuisen;
  Siihen tultua tulonen
  Poltti lapsen kätkyestä,
  Puhki paarmahat emolta,
  Meni siitä mennessänsä,
  Vieri vieriellessänsä,
  Ensin poltti paljon maita,
  Paljon maita, paljon soita,
  Poltti auhtoja ahoja,
  Sekä korpia kovasti,
  Viimein vieprahti vetehen,
  Aaltoihin Aluejärven.
  Tuosta tuo Aluejärvi
  Oli syttyä tulehen,
  Säkehinä säihkyellä,
  Tuon tuiman tulen käsissä,
  Ärtyi päälle äyrästensä,
  Kuohui päälle korpikuusten.
  Kuohui kuiville kalansa,
  Arinoille ahvenensa.
  Viel' ei viihtynyt tulonen,
  Aalloista Aluejärven
  Karkasi katajikkohon,
  Niin paloi katajakangas,
  Kohahutti kuusikkohon,
  Poltti kuusikon komean,
  Vieri vieläki etemmä,
  Poltti puolen Pohjanmaata,
  Sakaran Savon rajoa,
  Kappalehen Karjalata.
  Kävi siitä kätkösehen,
  Piilojansa piilemähän,
  Heittihe lepeämähän
  Kahen kannon juuren alle,
  Lahokannon kainalohon,
  Leppäpökkelön povehen,
  Sieltä tuotihin tupihin,
  Honkaisihin huonehisin,
  Päivällä käsin pi'ellä
  Kivisessä kiukahassa,
  Yöllä lie'essä levätä
  Hiilisessä hinkalossa.

  Ylähällä  ylähänä
  tasalla.
  Kolmannessa kerraksessa.
  päässä pitkän pilven,
  Hihnoilla hopeisilla;
  hölkkyi, Tuuti k.
  katkieli,
  Kiero-  kisko-
  silmältä kipinä,
  Tuikahti tulisoronen,
  Läpi y., Puhki k.
  - Rikkoi t., Neitosilta nännit näppi,
  Poltti pohkeat pojilta,
  aina vierressänsä,
  vierähti v.
  Karkasi  karskahti
  meren karihin,
  Selvälle meren selälle,
  Aalloille Alava-  Alimo-
  järven.
  - Ruotsinmaata,
  Verstalta Venäjänmaata,
  Sakaran syvän Savoa  Savon neniä

  Kahen puolen Karjanmaata.
  pivon
  Ei tuli syviltä synny,
  Eikä kasva karkealta,
  Tuli syntyi taivosessa,
  Seitsentähtyen selällä,
  Siell' on tulta tuu'iteltu,
  Valkeaista vaapoteltu,
  Kultaisessa kursikossa,
  Kultakunnahan kukulla.
  Kasi kaunis, neito nuori,
  Tulityttö taivahinen,
  Tuopa tulta tuu'ittavi,
  Vaapottavi valkeata,
  Tuolla taivahan navoilla,
  Yllä taivahan yheksän,
  Hopeaiset nuorat notkui,
  Koukku kultainen kulisi,
  Neien tulta tuu'ittaissa,
  Vaapottaissa valkeaista.
  Putosi tuli punainen,
  Kirposi kipuna yksi,
  Kultaisesta kursikosta,
  Hopeaisesta sulusta,
  Ilmalta yheksänneltä,
  Kaheksannen kannen päältä,
  Läpi taivahan tasaisen,
  Halki tuon ihalan ilman,
  Läpi ramppalan ovista,
  Läpi lapsen vuotehesta;
  Paloi polvet poikuelta,
  Paloi paarmahat emolta.
  Se lapsi meni manalle,
  Katopoika tuonelahan,
  Kun oli luotu kuolemahan,
  Katsottu katoamahan,
  Tuskissa tulen punaisen,
  Angervoisen ailoissa;
  Märäten meni manalle,
  Torkahellen tuonelahan,
  Tuonen tyttöjen torua,
  Manan lasten lausuella.
  Emopa ei manalle mennyt;
  Akka oli viisas villikerta,
  Se tunsi tulen lumoa,
  Valkeaisen vaivutella,
  Läpi pienen neulan silmän,
  Halki kirvehen hamaran,
  Puhki kuuman tuuran putken,
  Kerivi tulen kerälle,
  Suorittavi sommelolle,
  Kierähyttävi keräsen
  Pitkin pellon pientaretta,
  Läpi maan, läpi manuen,
  Työnti Tuonelan jokehen,
  Manalan syväntehesen.

  syvästä s., kauheasta.
  Kultakunnasten kukuilla.
  Katrinatar neiti kaunis,
  Katrina kipokaponen,
  orret n., Kokka k.
  punakeränen,
  kätkyestä;
  lemmen v.
  vaimon vaattehista;
  Vaikeissa valkeaisen;
  - Emopa enemmän tiesi;
  Ei mennyt emo manalle,
  tiesi  taisi
  manata,
  Sekä valkean varoa,
  Kekälehen kierrätellä,
  Läpi kuuen kuokan silmän,
  Puhki pellon pientaresta,
  Liemon vienohon vetehen,
  Aalloille Aluejärven.
  Laitti järvehen Halevan

  Selvälle meren selälle,
  Keskelle Kalevan järven.
  Tuttava tulosen synty,
  Panun alku arvattava:
  Tulonen Jumalan luoma,
  Luoma Luojan valkeainen,
  Syntyi Jesuksen sanasta,
  Jumalan sulasta suusta,
  Päällä taivosen yheksän,
  Taivaspuolen kymmenettä.
  Neitsy Maaria emonen,
  Pyhä piika pikkarainen,
  Tuop' on tulta tuu'ittavi,
  Sekä vaali valkeaista,
  Tuvassa ovettomassa,
  Aivan akkunattomassa;
  Kantoi tulta tuohisella,
  Koivun kuorella kuletti,
  Tuliniemen tutkamelle.
  Tuossa tuli ristittihin;
  Kukas kummiksi tulelle,
  Vateriksi valkealle?
  Tuli neito Pohjolasta
  Lävitse lumisen linnan
  Hyisen hettehen navalta,
  Jäisen kaivon kainalosta,
  Se kärsi käsin ruveta,
  Sekä sormin kosketella.
  Juhannes parahin pappi
  Se on poian ristinynnä,
  Nimi pantihin panuksi,
  Tuloseksi tuikattihin,
  Päivällä pi'eltäväksi
  Kehän kultaisen sisässä,
  Yöllä piileteltäväksi
  Tuhkaisessa tuhniossa.

  Sylistä,
  Herran hengestä hyvästä.
  tahrahan kaheksan,
  Ilmalla yheksännellä.
  - taivosesta,
  Impi ilmasta aleni,
  Höyhenys Panuttaria,
  Lemmes Lentohattaria,
  Kantoi kohtua kovoa,
  Ympäri yheksän kuuta,
  Kun lähestyi saamisaika,
  Kohtunsa kevennysaika,
  Juoksi vyöstähän vetehen,
  Vyölapasta lainehesen,
  Siinä lapsensa latovi,
  Siinä poian synnyttavi.
  Ei kärsi käsin piellä,
  Eikä koprin kuopotella,
  Tuosta tuttihin tuleksi,
  Varottihin valkeaksi.
  Kenpä tulta tuu'itteli?
  Se koito kesyen tyttö,
  Tuop' on tulta tuu'itteli,
  Valkeata vaaputteli,
  Venehessä vaskisessa,
  Kuutissa kuparisessa,
  Tynnyrissä rautaisessa,
  Rautavannetten välissä,
  Siinä kantoi kastehelle,
  Siinä ristille riputti.

  Lankahattaria.
  
  Sukkarihmasta sulahan,
  Kengän kau'olta merehen,
  Ruuhessa teräsperässä,
  Vaskilampahan vatsassa,
  Kultavuonan vuotellessa,
  Iski tulta Ilmarinen,
  Välkähytti Väinämöinen,
  Rahin rautaisen nenässä,
  Kultahisen kammin päässä,
  Elävällä ennuksella,
  Palavalla maan maolla;
  Iski tulta kyntehensä,
  Järskytti jäsenihinsä,
  Ilman rauatta rapasi,
  Piittä, taulatta tavotti.
  Tuiskahti tuli punainen,
  Kirposi kipuna yksi,
  Päältä polven Väinämöisen,
  Ala kaiten Ilmarisen,
  Maahan alle jalkojensa.
  Vieri siitä viertessänsä
  Pitkin pitkiä pihoja,
  Pitkin pellon pientaretta,
  Selvälle meren selälle,
  Lakeille lainehille;
  Poltti aitan ahvenilta,
  Kiiskiltä kivisen linnan.
  Takaturma Äijön poika
  Kun tunsi tulen tulevan,
  Valkean alas valuvan,
  Kouristi tulen kovasti,
  Tuon on tunki pakkuloihin,
  Koivun känsihin kokosi.
  Siitä on tulosen synty,
  Siitä valkean si'entö,
  Näille raukoille rajoille,
  Poloisille Pohjan maille.

  Välkytteli  väisähytti
  Petäjäisen pienan päässä,
  Kirjavalla käärmehellä,
  Matavalla m.
  Veitsellä nykänenällä,
  Kuraksella kultapäällä;
  Kolmella kokon sulalla,
  Viiellä vipusimella;
  Järkytti  jätkytti

  Kolahutti kolmin sormin,
  ahvenia, Kiiskiä l.
  Evän kaikilta kaloilta.
  Koki ottoa kovasti,
  kääpihin keräsi.
  Se varsin valehtelevi,
  Tyyni tyhjeä latovi,
  Joka tulta arvelevi,
  Väinämöisen iskemäksi;
  Tuli on tullut taivosesta,
  Panu pilvissä rakettu,
  Se on poika aurinkoisen,
  Armas auringon sikiö,
  Tehty taivosten navoilla,
  Otavaisten olkapäillä.
  Siell' on tulta tuikuteltu,
  Varvenneltu valkeaista,
  Luona päivän, kuun malossa,
  Kehän kultaisen kes'essä,
  Suun alla sulan Jumalan,
  Alla parran autuahan.
  Sielt' on tullunna tulonen
  Puhki pilvien punaisten
  Yläisistä taivosista
  Alaisihin maaemihin;
  Taivot reikihin repesi,
  Ilmat kaikki ikkunoihin,
  Tulta maahan tuotaessa,
  Valkeaista vaaittaissa.

  Tulen synty on t.
  Panun pilven palstehista,
  Tuli on tullut Luojan suusta,
  Parrasta pyhän Jumalan,
  aurinkoinen, näköinen,
  kuvussa  sisässä

  Sinisen kehän sisässä,
  puonnut
  Taivas r., Ilma ikkunoiksi,

  Vasken synty.
  
  Itse seppo Ilmarinen,
  Tuo on taitava takoja,
  Kävi tietä tiukamaista,
  Maata maksan karvallista,
  Tuli kirjava kivonen,
  Vahatukko vastahansa,
  Sen seppo tulehen tunki,
  Alle ahjonsa asetti,
  Lietsoi päivän, lietsoi toisen,
  Lietsoi kohta kolmannenki.
  Siitä seppo Ilmarinen
  Kallistihe katsomahan
  Ahjonsa alisen puolen,
  Päälispuolen lietsimensä,
  Jo kivi vetenä velloi,
  Vaha vaskena valuvi.
  Seppo tempasi tulesta,
  Vasken alta ahjoksensa,
  Alkoi vaskea valella,
  Kattiloita kaikutella.
  Hilahatar Hiitten neito,
  Hiien eukko, Hiien tamma,
  Nuo kusivat kalliolle,
  Kusi kuivi kalliolla,
  Siitä vaskeksi sikesi,
  Kasariksi kasvaeli,
  Valui vuoresta vetenä,
  Kuparina kuumoksesta.

  Hiien n.
  Vennä on vuoresta valettu,
  Kasarina kalliosta,

  Veden synty.
  
  Tiettävä on vetosen synty,
  Kanssa kastehen sijentö:
  Vesi on tullut taivosesta,
  Pilvistä pisarehina,
  Siitä vuoressa sikesi,
  Kasvoi kallion lomassa.
  Vesiviitta Vaitan poika,
  Suoviitta Kalevan poika,
  Veen kaivoi kalliosta,
  Veen vuoresta valutti,
  Kepillänsä kultaisella,
  Sauvallansa vaskisella.
  Vuoresta valuttuansa,
  Kalliosta saatuansa,
  Vesi heilui hettehenä,
  Kulki pieninä puroina,
  Siitä suureksi sukeni,
  Sai jokena juoksemahan,
  Virtana vipajamahan,
  Koskena kohajamahan,
  Tuonne suurehen merehen,
  Alaisehen aukehesen.

  Vesiviitta Väitön poika,
  Sinervättären sikiö,
  Viikon vuoressa makasi,
  Kasvoi kauvan kalliossa,
  Vettä synnytellessänsä,
  Kastetta kyhätessänsä;
  Vesi kirposi kivestä,
  Kaatui kaste kalliosta,
  Surmaksi oman sukunsa,
  Pään isonsa ottamalla:
  Märäten meni manalle,
  Tuhman lailla tuonelahan,
  Kuoli koiran kunnialla,
  Penun arvolla aleni.

  Suoviitta Kalevan poika,
  kunniatta, auvotta
  Tulen on synty taivosesta,
  Rauan alku ruostehesta,
  Pilvistä vetosen alku;
  Vesi on vanhin veljeksistä,
  Tuli nuorin tyttäristä,
  Rauta kerran keskimäinen.
  Tämä on vesi Juortanista,
  Saatu Juortanin joesta,
  Virrasta vipajavasta,
  Koskesta kohajavasta;
  Sill' on Ristus ristittynä,
  Kaikkivalta kastettuna.
  Vesi on poika Vuolamoisen,
  Vuolamottaren valama,
  Jesuksen pesuvesiä,
  Jumalaisen kyyneliä,
  Neitsy Maaria emonen,
  Pyhä piika pikkarainen,
  Tuonut Juortanin joesta,
  Pyhän virran pyörtehestä.
  Tekemä, pesinvesiä,
  Kastamia Kaikkivallan.

  Veneen synty.

  Vaka vanha Väinämöinen,
  Tietäjä ijän-ikuinen,
  Teki tieolla venettä,
  Laati purtta laulamalla,
  Yhen tammen taittumista,
  Puun murskan murenemista.
  Veisti vuorella venettä,
  Kalkutteli kalliolla,
  Lauloi virren, pohjan puutti,
  Lauloi toisen, laian liitti,
  Lauloi kohta kolmannenki
  Kokkia kohentaessa,
  Päitä kaaren päätellessä,
  Liitellessänsä limiä,
  Pannessansa parraspuita,
  Hankoja hakatessansa.
  Sai venonen valmihiksi,
  Jok' oli liukas juoksennalta
  Sekä tuulessa tukeva,
  Vastatuulessa varava.

  Verkon synty.
  
  Yöllä liina kylvettihin,
  Kuutamolla kynnettihin,
  Perattihin, koirittihin,
  Nyhettihin, riivittihin,
  Terävästi temmottihin,
  Rotevasti rohkittihin.
  Liina vietihin likohon,
  Sai pian lionneheksi,
  Nopeasti nostettihin,
  Kiirehesti kuivattihin;
  Tuosta tuotihin kotihin,
  Pian luista luistettihin,
  Loteasti loukuttihin,
  Lipeästi lipsuttihin,
  Hapeasti harjattihin,
  Hämysillä häpsittihin,
  Joutui kohta kuontalolle,
  Välehemmin värttinälle.
  Sen sisaret ketreävät,
  Kälykset kävylle lyövät,
  Veljet verkoksi kutovat,
  Apet ainoille panevat.
  Siinäkös käpynen kääntyi,
  Palautui painopalko,
  Kun sai nuotta valmihiksi,
  Lankapakla laaituksi,
  Yhtenä kesäisnä yönä,
  Kahen päivyen kesissä.
  Saipa nuotta valmihiksi,
  Lankapakla laaituksi,
  Perältä satoa syltä,
  Siulat seitsentä satoa.

  Ripeästi r., Terävähän t.
  Pian liina n.
  Kohta k.
  Päistäristä päästettihin,
  Pian joutui k., Pian suoniksi sorotti.
  siivoavat,
  Yössä liinat kylvettihin,
  Yössä liinat koirittihin,
  Yössä liinat riivittihin,
  Yössä vietihin vetehen,
  Yössä veestä nostettihin,
  Yössä liinat loukuttihin,
  Yössä rihmat kehrättihin,
  Yössä verkot ku'ottihin.
  Saipa verkot valmihiksi,
  Sai nuotta selystetyksi,
  Yhtenä kesäisnä yönä,
  Vielä puolessa sitäki;
  Verkot on veljesten kutomat,
  Sisaresten kehreämät,
  Kälysten käpyelemät,
  Ison pauloille panemat,
  Sen kivestivät somasti,
  Lau'ustivat laatusasti.

  Vesille tekemät.
  
  Tuonen tyttö kolmisormi,
  Lapin akka kolmihammas,
  Kehräsi sataisen nuotan
  Yhtenä kesäisnä yönä,
  Lapin ukko kolmisormi
  Se oli verkkojen kutoja;
  Sen kääntyi käpy käessä,
  Sopeusi verkon solmu:
  Kutovi sataisen nuotan,
  Tuhantisen tuikutteli,
  Yhtenä kesäisnä yönä,
  Kahen päivyen välissä.

  Viinan synty.

  Mist' on viina syntynynnä,
  Juoma kaunis kasvanunna?
  Tuost' on viina synnytetty,
  Juoma kaunis kasvatettu,
  Okahista nuoren otran,
  Ripsistä vihannan viljan,
  Vaan se ei ve'että synny,
  Eikä tuimatta tuletta,
  Vesi sen saatti virkeäksi,
  Tuli tuimaksi rakensi.

  Voiteen synty.
  
  Poika pellon pohjimmainen
  Läksi voitehen tekohon,
  Tuli honka vastahansa,
  Kysytteli, lausutteli:
  "Onko mettä oksissasi,
  Alla kuoresi simoa,
  Kipeille voiteluksi,
  Vaivoille valettaviksi?"
  Honka vastata hotaisi:
  "Ei ole mettä oksissani,
  Alla kuoreni simoa:
  Kolme kertoa kesässä,
  Tänä keitona kesänä,
  Korppi koikkui latvallani,
  Mato juurella makasi,
  Sivutseni tuulet tuuli,
  Lävitseni päivä paistoi."
  Käypi tietä, astelevi,
  Löysi tammen tanterelta,
  Kyselevi tammeltansa:
  "Onko mettä oksissasi,
  Alla kuoresi simoa,
  Kipeille voitehiksi,
  Vaivoille valevesiksi?"
  Tammi taiten vastaeli:
  "Ompa mettä oksissani,
  Alla kuoreni simoa:
  Päivänäpä eillisenä
  Sima tippui oksilleni,
  Mesi latvalle lapahti,
  Pilvistä pirisevistä,
  Hattaroista haihtuvista,
  Oksiltani lehvilleni,
  Sekä kuorien sisähän."
  Otti tammen oksasia,
  Tammen kuoria kolosi,
  Otti heiniä hyviä,
  Ruohoja monen näköjä,
  Joit' ei nähty näillä mailla
  Kaikin paikoin kasvavaksi;
  Panevi pa'an tulelle,
  Laitti keiton kiehumahan,
  Täynnä tammen kuoriloita,
  Heiniä monennäköjä.
  Pata kiehui paukutteli
  Kokonaista kolme yötä,
  Kolme päiveä keväistä,
  Siitä katsoi voitehia,
  Onko voitehet vakaiset,
  Katsehet alinomaiset;
  Ei ole voitehet vakaiset,
  Katsehet alinomaiset.
  Pani heiniä lisäksi,
  Ruohoa monen näöistä,
  Kut oli tuotu toisialta,
  Sa'an taipalen takoa,
  Yheksältä loitsialta,
  Kaheksalta katsojalta.
  Keitti vielä yötä kolme,
  Kolme päiveä keväistä,
  Nostavi pa'an tulelta,
  Koittelevi voitehia,
  Ei ole voitehet vakaiset,
  Katsehet alinomaiset.
  Niin pani pa'an tulelle
  Uuellehen kiehumahan,
  Keitti vielä yötä kolme,
  Ynnähän yheksän yötä,
  Katselevi voitehia,
  Katselevi, koittelevi:
  Olipa haapa haaraniekka,
  Kasvoi pellon pientarella,
  Tuon murha murenti poikki,
  Kaikki kahtia hajotti,
  Voiti niillä voitehilla,
  Katsoi niillä katsehilla,
  Haapa yhtehen parani,
  Ehommaksi entistänsä.
  Koitti vielä voitehia,
  Katselevi katsehia,
  Koitteli kiven koloihin,
  Paasien pakahtumihin,
  Jo kivet kivihin tarttui,
  Paaet paasihin rupesi.

  Pohjallinen  pohjallinen
  oksillasi,
  t Osaeli puu omena:
  - rapahti,
  Sep' on pilvistä piraji,
  hairahteli,
  Mesi vuoti oksistani,
  Sima kuorien sisästä,
  Levisipä lehvilleni,
  Lehviltäni maaemähän.
  Juhannes Jumalan pappi
  Tuopa heiniä keräsi,
  Ruohtoi ruohoja tuhansin,
  Joit' ei kasva näillä mailla,
  Lapin raukoilla rajoilla,
  Poloisilla Pohjanmailla,
  Kuss' ei oo kuultu eikä nähty
  Ruohon kaiken kasvantoa.
  Kesät keitti voitehia,
  Talvet rasvoja rakenti,
  Kiven kirjavan sivulla,
  Paaen paksun pallealla,
  Ympäri yheksän syltä,
  Syltä seitsentä leveä;
  Ne on voitehet vakaiset,
  Katsehet alinomaiset,
  Niillä voian voipunutta,
  Pahoin tullutta parannan.
  Voie voimalla tulevi
  Kaikenlaisista kaluista,
  Isän Luojan säätämällä,
  Jumalan lupoamalla:
  Moninaiset maas' on heinät,
  Ruohot maassa voimalliset,
  Joista saapi saamatonki,
  Ottavi olematonki,
  Voiteluksi voipuneille,
  Vammoille valantehiksi.
  Missä voitehet tehä'än,
  Simat siivon keitetähän,
  Vian päälle vietäväksi,
  Pahoille paranteheksi?
  Tuolla voitehet tehä'än,
  Simat siivon keitetähän,
  Yllä taivosen yheksän,
  Taivon tähtien takana,
  Luona kuun, malossa päivän,
  Otavaisten olkapäillä.
  Sieltä voie vuotukohon,
  Simatilkka tippukohon,
  Suun alta sulan Jumalan,
  Alta parran autuahan,
  Se on voie voimallinen
  Kaikkinaisille vioille,
  Tuimille tulen jälille,
  Panun nihti paistamille,
  Pakkasen palelemille,
  Kovan ilman koskemille,
  Rauan raanoihin pahoihin,
  Teräksen tekovihoihin,
  Pirun piikin pistoksihin,
  Keion keinojen sijahan.

  Maass' on heinät voimalliset,
  Ruohot on monennäköiset,
  Päällä  Yläisessä taivosessa

  Tulen tuiki polttamihin,
  paistamihin,
  palelemihin, koskemihin,
  Noihin rauan ratkomihin,
  Suon sinervän silpomihin,
  Siintävi sininen pilvi,
  Kaari kaukoa näkyvi,
  Etelästä ennättävi,
  Luotehesen longottavi;
  Neiti pieni pilven päällä,
  Kapo kaaren partahalla,
  Hiipovi hivuksiansa,
  Hapsiansa harjoavi,
  Nänniänsä näyttelevi,
  Uohkuttaa utariansa.
  Maito nännistä näkyvi,
  Utarista uohkuavi,
  Nuopa maiot maahan juoksi
  Nurmelle mesinukalle,
  Mesipellon pientarelle,
  Siit' on saatu voitehia
  Kipeille voitehiksi,
  Vammoille valantehiksi.

  Luotehesta l.

  Neitsy Maaria emonen
  Tuo on pitkän pilven päässä,
  Lypsi maalle maitoansa,
  Niitylle nisuksiansa,
  Syntyi immikkö aholla,
  Neiti nuori nurmeksella,
  Kasvoi ilman kantamatta,
  Yleni imettämättä;
  Tuopa vaipui tuonne maata
  Niitylle nimettömälle,
  Painui maata mättähälle,
  Mesinurmelle nukahti;
  Viikon maltitta makasi,
  Uni petti, aika jätti,
  Kasvoi heinä pieluksihin,
  Se on heinä kolmikanta,
  Siin' on mettä, siinä vettä,
  Siinä voietta hyveä,
  Vian päälle vietäväksi,
  Vammoille valettavaksi.

  nousi m.
  Puuttomalle kalliolle
  maltiton  maltitta

  Vuotar, voitehen tekiä,
  Kesät keitti voitehia
  Mielusassa metsolassa,
  Vaaran vankan liepehellä.
  Siell' oli mettä mielehistä,
  Siellä vettä voimallista,
  Joista voietta tekevi,
  Se nyt tänne täytyköhön
  Kipeille voitehiksi,
  Vaivoille valevesiksi!
  Härkä kasvoi Karjalassa,
  Sonni Suomessa lihosi,
  Pää hälyi Hämehen maassa,
  Häntä torkkui Torniossa,
  Päiväkauen pääsky lensi
  Häpeheltä hännän päähän,
  Kuukauen orava juoksi
  Härän sarvien väliä,
  Eikä vielä päähän pääsnyt,
  Ensinkänä ennättänyt.
  Etsittihin iskiätä,
  Haettihin tappajata;
  Mies musta merestä nousi,
  Uros aallosta yleni,
  Koko korttelin pituinen,
  Vaimon vaaksan korkunainen,
  Heti kun näki eränsä,
  Ruhtoi niskahan rutosti,
  Sorti sonnin polvillensa,
  Kylin maahan kyykähytti.
  Siit' on saatu voitehia,
  Siitä katsehet otettu,
  Joilla vihat viskotahan,
  Ja pahat parannetahan.

  Kainuhussa  kaunihisti

  Lihoi mulli liiotenki,
  Väänsi härän p., Kylellensä k.
  Täst' on voitehet otettu,
  Tästä katsottu,
  Jesus sinne, Jesus tänne,
  Jesus kaikkihin oloihin,
  Jesus kaunis katsojaksi,
  Ja paras parantajaksi;
  Jesuksen veri viaton,
  Maarian makea maito,
  Sekaluutta seuhottuna
  Vammoille valantehiksi
  Kallein on katsehista,
  Voitelusta voimallisin,
  Joka kaikkihin pätevi,
  Eineähän kelpoavi.

  Se on paras voitehista,
  Kelvollisin katsehista,

  Ähkyn synty.
  
  Ähky poika ähmeröinen,
  Poika toinen tohmeroinen,
  Kolmansi korentolainen,
  Ei ole hyvistä tehty,
  Eikä aivan arvoisista;
  Tehty on suosta, tehty maasta,
  Pantu äimän kärkösistä,
  Naisten ketristä kerätty,
  Risukoista riivoteltu,
  Kanarvoista katkoteltu,
  Ruoholoista rouhieltu,
  Kosken kuohusta ko'ottu,
  Meren vaahesta valettu,
  Höyhenistä höksytetty,
  Syöjättären syämyksistä,
  Mammottaren maksan alta.

  Neuloista k.
  Ve'en v.
  syämen luota,
  Ähkäpuhka ähverikkö,
  Poika tuhma tohverikko,
  Kotahinen kohmerikko,
  Kyllä mä sukusi tieän,
  Etpä oo hyvistä tehty,
  Et hyvistä, et pahoista:
  Koottu oot kovista puista,
  Tehty puista tervaksista,
  Pantu haavan pakkuloista,
  Koivun käävistä kävitty.

  Yks' on poika yhmeröinen,
  Ä. ähkyriäinen,
  toinen tuhmuriainen turvekulkku

  Kolmas on kotanokinen,
  Kolmansi kovin nokinen,
  raian p.
  Koottu korven hölpehistä,
  Koivun kuorista kyhätty.
  Laiha poika Lappalainen
  Teki tiensä tien alatse,
  Maan alatse matkustavi,
  Olalla verinen kirves,
  Iski miestä syäntä vasten,
  Vasten rintoa ripaisi,
  Siit' on ähky syntynynnä,
  Äimeröinen ärtynynnä.
